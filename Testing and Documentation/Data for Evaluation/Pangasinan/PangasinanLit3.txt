
PANGASINENSE I Timothy


1Ti 1:1 Si Pablo, sakey ya apostol nen Cristo Jesus onong ed panagbilin na Dios a Manangilaban tayo, tan si Cristo Jesus ya ilalo tayo; 

1Ti 1:2 Isulat ko ed Timoteo, matuan ana' ko ed pananisia: Gracia, panangasi, deen, na Dios ya Ama tayo tan si Cristo Jesus a Katawan tayo. 

1Ti 1:3 Onong a kinerew ko ed sika a natila'ka komon diman ed Efeso, nen amaarapak ed Macedonia, pian ibilin mo komon ed saray arum a totoo ya ag ira mangibangat na sananey a bangat, 

1Ti 1:4 Tan ag da arapen so saray labilabir tan polipoli ya angapo so kasumpalan to ya mamalesay sangsangan, anta pakapikabatan komon ed Dios, a dia ed pananisia; ontan so oliten ko natan a gawaen. 

1Ti 1:5 Ingen say kipaakaran na bilin sikato so aro a nanlapu ed sakey a puso a malinis tan dia ed maabig a linawa tan dia ed pananisian aliwan konwari; 

1Ti 1:6 Diad sarayan bengatla diad insian na saray arum, pinmaliis ira ed tua et linmara dia ed andi kabaliksan a salsalita; 

1Ti 1:7 A pirawrawat da so managbangat na gangan, angan ag da natatalosan so gangan a sasalitaen da, angan say patuaen da a malmalet. 

1Ti 1:8 Sikatayo balet amta tayo a say gangan sikato so maong, no sakey a too et sikatoy agamilen to ed maturing, 

1Ti 1:9 A kabat tayo so saya, a say gangan ag-agawa nipaakar ed matunong a too no ag dia ed saray ag matunong ed gangan tan saray masoknar, dia ed saray andian na Dios, tan dia ed saray managkasalanan, dia ed saray mauges tan saray ag mangigalang ed bengatlan masantos, dia ed saray managpatey ed ama tan saray managpatey ed ina, tan saray managpatey na too, 

1Ti 1:10 Dia ed saray managlawan, dia ed saray managkasalanan onong ed saray kapara a lalaki, dia ed saray managtakew na totoo, dia ed saray matitila, dia ed saray managsamba ed tila, tan no wala ni arum a sananey a bengatla ya onsumpa ed maabig a bangat; 

1Ti 1:11 Onong na evangelio na gloria na bendito a Dios, a nimatelek ed siak. 

1Ti 1:12 Misalamatak ed Saman so amakasil ed siak, salanti Cristo Jesus, a Katawan tayo, lapu ed imbilang to ak a matoor, ya tinoro to ak ed panaglinkor; 

1Ti 1:13 Angan siak a nen saman maayew-ak, tan manamaseg-segang tan managdumsis ak; balet akarapat ak na panangasi, lapu ed sikato so ginawak ya andi amamta, nen agak ni anisia; 

1Ti 1:14 Tan lalon ag asabsabaan so gracia'y Katawan tayo lapu ed pananisia, tan aro ya wala ed Cristo Jesus. 

1Ti 1:15 Matoor so saya a salita, tan manepeg ya awaten na ami-amin, a si Cristo Jesus linma dia ed mundo pian ilaban to so saray managkasalanan; a dia ed sikara siak so manonaan: 

1Ti 1:16 Balet lapu ed saya agamoran ko so panangasi, pian dia ed siak ya manonaan, si Jesu-Cristo ipanengneng to so amin ya alablabas ya anos to, pian uliran na saray manisia ed kaonoran dia ed sikato nipaakar ed bilay ya andi anga. 

1Ti 1:17 Kanian dia ed Ari ya andi anga, ag ompatey, ag nanengneng, say saksakey a Dios, niiter komon so dayew tan gloria lawas ed ando lan ando. Amen. 

1Ti 1:18 Sayan gangan ipiyak ed sika, ana'ko a Timoteo, onong ed saray linmabas a profecia a nipaakar ed sika, pian mansondalo ka komon lapu ed sikara ed maabig ya inkasondalo; 

1Ti 1:19 A mansiansia ka ed pananisia tan dia ed sakey a maabig a linawa; ta dia ed impangikaindan na arum ed saraya sikara so nagba ed pananisia: 

1Ti 1:20 A sakey ed sikara si Himeneo tan Alejandro; a sikara so initer ko ed Satanas, pian aralen da so ag manayew. 



1Ti 2:1 Ipure'ko sirin, a manonaan, a nagawa komon so saray pangitagleey, pikakasi, panangyesel, pisasalamat, nisengeg ed saray amin a totoo; 

1Ti 2:2 Nisengeg ed saray arari tan amin ya wala ed atagey a betang; pian napalabas tayo so sakey a bilay a mareen tan mapayapa ed amin a kasimpitan tan kabintaan. 

1Ti 2:3 Saya sikato so maong tan makapalikliket ed arap na Dios a Manangilaban tayo; 

1Ti 2:4 A sikato labay to a saray amin a totoo nilaban ira komon, tan ondago' ra ed pakapikabat ed katuaan. 

1Ti 2:5 Ta wala so saksakey a Dios, tan saksakey met a Manamegley ed Dios tan saray totoo, say too, si Cristo Jesus, 

1Ti 2:6 Ya inter to so inkasikato ya inpanondon ed saray ganagana; pian pantasi ed saraman la a panaon to; 

1Ti 2:7 Et nipaakar ed saya nipasen ak a managpulong tan apostol (salitaen ko so tua, ya agak mantila, a managbangat na saray Gentiles ed pananisia tan katuaan. 

1Ti 2:8 Pirawat ko sirin a saray totoo mikasi'ra komon dia ed ganagana ya pasen, ya itagey da so malinis a kalimaan da, ya angapo so sanok tan siblangan. 

1Ti 2:9 Ontan met so saray bibii a manpales ira na masimpit, a manparakep ira na mabinta tan madangka; aleg ed saray buek a nilaga, tan balitok odino perlas odino kawes ya angkabli; 

1Ti 2:10 No ag ingen dia ed saray maabig a gawa (a sikato so matokoy ed saray bibii a labay da so mansimpit). 

1Ti 2:11 Say bii manaral komon dia ed andi ese-esel a maimatlek lawas. 

1Ti 2:12 Et ingen ag ko aboloyan so bii a manbangat, odino walay pakauley to ed laki, no ag ingen wala komon ed andi esel. 

1Ti 2:13 Ta si Adan pinalsa ya inmuna, insan si Eva; 

1Ti 2:14 Tan si Adan ag inpatilaan, ingen say bii, nen atilaan, naplag ed kasalanan: 

1Ti 2:15 Angaman ontan nilaban dia ed pangyanak to ed saray anak, no sikara so mansiansia ed pananisia tan panangaro tan inkasanto a sidadangka. 



1Ti 3:1 Matua so saya a salita, No wala so maliket ed betang ya obispo, maong a gawa so pirawa'to. 

1Ti 3:2 Nakaokolan sirin a say obispo angapo komon so kabalawan to, asawa na saksakey a bi-i, maadia, maong so pakalikna to, mabinta, managparawes, maong a manbangat; 

1Ti 3:3 Aliwa'n mainum na alak, aliwa'n masepak; no ag ingen maong so ugali to, aliwa'n makolkol, aliwan maaro na pilak;

1Ti 3:4 Sakey ya uleyan to'n maong so abung to a dili, a peteken to so saray anak to ed amin a kabintaan; 

1Ti 3:5 (Ta say ag to amta so mangoksoy ed abung to'n dili, panon so pangimaton to ed iglesia na Dios?) 

1Ti 3:6 Aliwa'n balo a binangatan, ompan manpangaya et napelag ed panusa ed diablo. 

1Ti 3:7 Utang to ni ya wala so maabig a balita to ed saray taga paway; ompan napelag ed balaw tan dia ed kalot na diablo. 

1Ti 3:8 Ontan met na saray diacono masimpit ira komon, aliwa'n duara so dilara, aliwara'n mainum na dakel ya alak, aliwara'n maagum na pilak; 

1Ti 3:9 Ya agamilen da so misterio na pananisia dia ed maralos a linawa. 

1Ti 3:10 Et saraya sikara so nasalini ya onona; et dia ed ontan ontulong ira a singa diacono, no angapo so kabalawan da. 

1Ti 3:11 Ontan met na saray bibii mabintara komon, aliwa ra'n managpauges, madangka ra, matoor ira ed saray amin a bengatla. 

1Ti 3:12 Saray diacono asawa komon ira na saksakey a bii, oleyan da'n maong so saray anak da tan kaabungan da. 

1Ti 3:13 Ta saray nanagamil a maong ed betang a diacono akagamor ira na sakey a maabig a kipapasen a nipaakar ed sikara, tan baleg a kakpelan ed pananisia ed Cristo Jesus. 

1Ti 3:14 Saraya'n bengatla isulat ko ed sika, ya aalagden ko so pakakar ko ed sika ed magano; 

1Ti 3:15 Ingen no manbayag ak ed andukey a panaon, pian nakabatan mo no panon so nepeg ya ugalien na totoo diman ed Abung na Dios, a sikato so iglesia na Dios a mabilay, a lusek tan sakorong na katuaan. 

1Ti 3:16 Tan andi supiatan, baleg so misterio na kasantosan; Say nipatnag ed laman, Apatonong ed espiritu, anengneng na saray angel, Nipolpulong ed saray nacion,Asisia dia ed mundo, naawat diman ed tagey ed gloria. 

1Ti 4:1 Et ingen say Espiritu kuan to ed maliwawa, a dia ed saray arapen a panaon saray arum onsian ira ed pananisia, a denglen da so saray espiritu a manangilawan tan saray bangat na saray demonio, 

1Ti 4:2 A mansalita ra a mankinonsimpit na tila, ya amarkaan so dili'n conciencia'ra a singa say balat-yang a mandarlang; 

1Ti 4:3 Ya yaawa ra so pankasal da, tan say panangan ed saray asalian a pinalsa na Dios pian awaten komon ira a tooran na saray pisasalamat na saramay mananisia tan saray mikabat na katuaan. 

1Ti 4:4 Ta ganagana'y pinalsa na Dios sikara so maabig, tan angapo so manepeg ya ipulisay, no naawat a tooran na pisasalamat: 

1Ti 4:5 Ta sikato so napasantos lapu ed panamegley na salita na Dios tan say pikakasi. 

1Ti 4:6 No ipaliwawam ed saray agagi so saya'n bengatla, sika naani sakey a maabig a ministro nen Cristo Jesus, a naiwi ed saray salita na pananisia, tan say maabig a tinombok mo ya anga ed natan: 

1Ti 4:7 Ingen paliisan mo so labilabir ya ag-manepeg ed Dios tan saray tongtong na saray akukulaw. Tan sayaen mo so inkasika ed kagagawa na kasantosan: 

1Ti 4:8 Ta dia ed pansaya ed laman daiset so pinanabang; ingen say kasantosan mangiter na pinanabang ed amin a bengatla, ta wala ed sikato so sipan na saya'n bilay a peles, tan say onsabi. 

1Ti 4:9 Tua so sayan salita, tan manepeg ya awaten na saray ganagana. 

1Ti 4:10 Ta lapu'd saya lanti mansagpot tan mantepel kami, lapu ed wala kamin manilalo ed Dios a mabilay a sikato so Manangilaban ed saray amin a totoo, lalo ed saray manisia. 

1Ti 4:11 Ibilin mo so saraya'n bengatla tan sikara so ibangat mo. 

1Ti 4:12 Angapo komon so manmormora ed kaugawan mo; no-ag ingen, sika komon so uliran ed saray manisia, dia ed salita, dia ed panagbilay, dia ed aro, dia ed pananisia, dia ed kasimpitan. 

1Ti 4:13 Anga ed yakar kod tan, manseet ka ed panagbasa, ed panagkalar, ed panangibangat. 

1Ti 4:14 Ag mo italirak so langkap ya wala ed sika, a niiter ed sika ed panamegley na profecia, dia ed inkitapew na saray limalima na saray presbitero. 

1Ti 4:15 Seetan mo so saraya'n bengatla, sikara labat so arapen mo; pian say ibobonam nipatnag komon ed saray ganagana.

1Ti 4:16 Imatonan mo so kaabigan na laman mo' tan say ibabangat mo. Mansiansia ka ed saraya'n bengatla; ta no gawaen mo so saraya, nilaban mo so inkasika tan saray ondengel met ed sika. 



1Ti 5:1 Ag mo banoen so sakey a masiken, no-ag ingen sikato so simbawaen mo a singa ama; saray tobonbalo simbawam ira a singa agagi: 

1Ti 5:2 Saray akukulaw singa'ra say ina, saray mamarikit singa ra agagi, dia ed amin a kasimpitan. 

1Ti 5:3 Pagalangan mo so saray bibi-i a babalo a sikara so peteg a balo. 

1Ti 5:4 Bang-balet no wala so balo ya wala'ra so anak to odino apo, amtaen na saraya komon ya onona ya ipanengneng so kasimpitan da ed kaamong da'n dili, tan tomangan da so kaatengan da: ta saya sikato so makapalikliket ed arap na Dios. 

1Ti 5:5 Say tua a balo, tan manbokbokor, manilalo ed Dios, tan mansiansia ed saray pikakasi tan pikekerew ed labi tan agew. 

1Ti 5:6 Balet say manbilay ed saray likeliket, angaman sibibilay wala la ya inatey. 

1Ti 5:7 Ibilin mo met ed sikara so saraya'n bengatla, pian angapo komon so kabalawan da. 

1Ti 5:8 Balet no wala so ag managano ed anak to, tan lalo la ed saray kakaamong to a dili, pinaandi to la so pananisia, et sikato so lalo'n mauges nen say ag manisia. 

1Ti 5:9 Aleg komon a pailista a manlinkor ya angan siopaman a singa balo no angapo ni anem-a-plo a taon to, tan asawa na saksakey a too, 

1Ti 5:10 Ya wala so maong a balita to nipaakar ed saray maabig a gawa; no nankomis ed saray anak, no amanawes ed saray sankaili, no inorasan to so sali-sali na saray sasanto, no tinolongan to so saray maermen, no tinumbok to ed malet so ganagana'n maabig a gawa. 

1Ti 5:11 Balet ag mo awaten so saray balo ya ugu-gaw: ta onpan magmaliw ira'n mabanday a sumpa ed Cristo, pirawat da so miasawa; 

1Ti 5:12 A napelag ira ed kadusa lapu'd binenegan da so inmona a pananisia. 

1Ti 5:13 Tan iluamen da so mangiras ya onla ra ed saray kaabungan; tan aliwa labat ya mangiras no-ag ingen matongtong ira tan misasalet, a salitaen da so saray bengatla ya ag da kanepegan. 

1Ti 5:14 Pirawat ko lanti a saray ugugaw a balo miasawa'ra komon, mananak ira, oksoyen da so abung da, tan ag ira mangiter ed kabusol na antokaman a sengeg na panayew: 

1Ti 5:15 Ta saray arum la sinmian ira a tinmumbok ed Satanas. 

1Ti 5:16 No wala so bi-i a manisia ya wala so saray balo to, sikara'y taganoen to komon, pian ag nabelatan so iglesia, pian natolongan to so saray tua a balo. 

1Ti 5:17 Saray mamasiken a manuley a maong nibilang ira komon a manepeg ed mamidua'n dayew, nagkalalo la ed saray mansagpot ed salita tan dia ed panagbangat. 

1Ti 5:18 Ta kuan na Sulat: Ag mo balongosan so sangi na vaca a manilik na pagey. Tan, Say mananeger sikato so manepeg ed upa to. 

1Ti 5:19 Ag ka mangaawat na pangidalem ya onsumpa ed sakey a masiken, likod no wala so duara odino talora a tasi. 

1Ti 5:20 Saray nankasalanan, simbawam ira ed arapan na saray ganagana, pian saray arum wala met so takot da. 

1Ti 5:21 Kerewen ko ed sika dia ed arap na Dios tan si Cristo Jesus, tan saray angel ya apili a sumpalen mo so sarayan bengatla ya angapo so pa nangiduma, ya angapo so gawaen ed walay lalabien. 

1Ti 5:22 Ag mo itapew so saray limalimam dia ed magano ed angan siopa tan ag ka met minonong ed sa kasalanan na saray arum: mansiansia ka ed kasimpitan. 

1Ti 5:23 Ag kala uni-inum na danum, ag ingen agamil mo so daiset ya a lapu ed losok mo tan saray mabetbet a saki-sakit mo. 

1Ti 5:24 Saray kasalanan na saraya a too dia ed arapen na ipatnag ed kaokom, wala lara a maliway balet dia ed saray arum nagawa kayari. 

1Ti 5:25 Ontan met wala so saray maabig a gawa a sikara so nipatnag; et saray sananey so inkagawa'ra ag nayari'n niamot. 



1Ti 6:1 Amin na saray wala ed leksab; na pako na inkaaripen ibilang da komon so saray kakatawan da a dili a manepeg ed saray amin a dayew pian say ngaran na Dios tan say bangat ag da komon namormora. 

1Ti 6:2 Tan saray wala so kakatawan da a mananisia, ag da komon kulangan so panangigalang da, lapu ed agagira, no ag ingen manlinkor ira komon ed lalo ya abig ed sikara, lapu'd sikara so matoor tan araroen onong a makapinabang ira ed satan ya abig. Ibangat mo tan ibilin mo so saraya'n bengatla. 

1Ti 6:3 No wala so mangibangat na sananey a bangat, tan ag onaboloy ed saray salita, saianti saray salita na Katawan tayo'n Jesu-Cristo, tan say bangat a tokoy ed kasimpitan; 

1Ti 6:4 Sikato so mapangta, ya angapoy amta to, no-ag ingen kinmalog so olo to nisengeg ed saray pikokolkol tan pisasang-sangan ed saray salita, a sikato so panaglapoan na siblet, kolkol, panamabaing, saray mauges ya inap, 

1Ti 6:5 Siblangan na saray totoo a mauges so kalakal da, et ag da amta so tua, ya inapen da a say kasimpitan sikato so anapen. 

1Ti 6:6 Balet say kasimpitan sikato so baleg a gunguna no tooran na pamasarag: 

1Ti 6:7 Ta angapo so intarok tayo dia ed mundo, et ag tayo met nayariay mangala na antokaman a bengatla; 

1Ti 6:8 No wala siri pantagano tayo tan kawesen tayo pasaragen tayo komon ya. 

1Ti 6:9 Balet saray manpirawat ya onyaman napelag ira ed sakey a katoksoan tan say kalot tan dia ed saray dakel ya agum a maksay tan makaderal a kaalakan, a mangipalereg ed saray totoo ed kagegeba tan kababalang. 

1Ti 6:10 Ta say aro ed pilak sikato so sakey a lamut na saray amin a nengneng na mauges; sikato a sanen inaguman na saray arum, abalbalang ira ed pananisia, tan atalos ira na dakel a kaermenan. 

1Ti 6:11 Balet sika, O too na Dios, tainan mo so sarayan bengatla, tan ontombo'ka ed kaptekan, kasantosan, pananisia, aro, anos, kaoyamoan. 

1Ti 6:12 Mibakal ka ed maabig a pibabakal na pananisia, benbenan mo so bilay ya andi anga, a sikato so atawagan mo, tan impaliwawam so maabig ya panamatua ed arapan na saray dakel a tasi. 

1Ti 6:13 Ibilin ko ed sika ed arap na Dios, a mangiter na bilay ed saray amin ya bengatla tan ed Cristo Jesus, a sikato so nantasi ed arap nen Pilato na maabig ya panamatua; 

1Ti 6:14 A sumpalen mo komon so saray bilin, ya angapo so tilol to, angapo so kabalawan to, anga ed ipatnag nen Katawan tayo a Jesu-Cristo: 

1Ti 6:15 A sikato sano panaon to ipanengneng to so bendito tan saksakey a Makapanyari, Ari na saray arari, tan Katawan na saray kakatawan: 

1Ti 6:16 A sikato labat so wala ed andi ed ipapatey, a manayam ed sakey a liwawa ya ag na-asingeran; a sikato so ag nanengneng na angan siopa ed saray totoo, et sikato so ag nayari a nengnengen: dia ed sikato niiter komon so dayew tan say pakapanyari ya andi anga. Amen. 

1Ti 6:17 Dia ed saray mangayaman dia ed mundo, ibilin mo ed sikara ya ag ira mantagey na linawa, tan agda met igaton so ilalo ra ed saray kayamanan a panduaruaan, no-ag dia ed Dios, a sikato so mangiter ed sikatayo ed daakan na saray amin a bengatla a pinabangan tayo; 

1Ti 6:18 A mangawa ra komon na maabig, a mayaman ira komon ed saray maabig a gawa, a managpalangkap ira, a mainomay ira'n mangiter; 

1Ti 6:19 A mantipon ira na nipaakar ed sikara ed sakey a maabig a pangiletnegan a niparaan ed panaon ya onsabi, pian nabenbenan da so bilay, a sikato so bilay a peteg. 

1Ti 6:20 O Timoteo, imatonan mo so nimatalek ed sika, ya onarawi ka ed saray tongtong ya ag onnepeg ed Dios tan saray siblangan na ningaranan a kakabatan balet aliwa a tua; 

1Ti 6:21 A sikato nen tinombok na saray arum, abalang ira nipaakar ed pananisia. Say gracia komon so wala ed sika. 


PANGASINENSE I Thessalonians


1Th 1:1 Di Pablo, tan Silvano, tan Timoteo, isulat da ed iglesia na saray taga Tesalonica dia ed Dios ya Ama tan say Katawan a Jesu-Cristo: Gracia komon ed sikayo tan deen. 

1Th 1:2 Misalsalamat kami ed Dios ya andi ebas lapu ed sikayo ya amin, a sasalangbiten mi kayo ed saray pikakasi mi: 

1Th 1:3 A nodnonoten mi ya andi tonda so gawa yo ed pananisia tan sagpot yo ed aro tan anus yo ed ilalo ed Katawan tayo'n Jesu-Cristo, ed arap na Dios tan Ama tayo; 

1Th 1:4 A kabat mi, agagi ya inararo na Dios, so inkapili yo, 

1Th 1:5 Onong ed say evangelio tayo ag sinmabi ed sikayo ed salita labat, noag dia ed pakayari met, tan dia ed Espiritu Santo, tan dia ed dakel a pamasekder; onong na singa pikakabat yo no anto so inkatoo mi ya inparongtal mi a dili ed sikayo a nisengeg ed sikayo. 

1Th 1:6 Tan nagmaliw kayo'n managalig ed sikami, tan dia ed Katawan, ya inawat yo so salita ed baleg a kaermenan, sililiket ed Espiritu Santo; 

1Th 1:7 A dia ed saya nagmaliw kayo'n pangaligan na amin a mananisia ya walara ed Macedonia tan dia ed Acaya. 

1Th 1:8 Ta dia ed sikayo so nanlapuan na inageeg na salita na Katawan, aliwa labat a dia ed Macedonia tan Acaya, no ag dia ed ganagana a pasen say pananisia yo ed Dios sikato so nikayat; kanian ag tayo la kaokolan a salitaen so bengatla. 

1Th 1:9 Ta sikaran dili so mangibaga na nipaakar ed sikami no panon so wala a kaloloob mi ed sikayo; tan no panon so inbeneg yo ed saray talintao ya inmarap kayo ed Dios, pian manlinkor kayo ed Dios a sibibilay tan matua, 

1Th 1:10 Tan manalagar ed Anak to a manlapu ed tawen, a sikato so pinabangon to ed saray inaatey, si Jesus, a mangilaban ed sikatayo ed sanok ya onsabi. 



1Th 2:1 Ta sikayo'n dili, agagik ira, amtayo so iloloob mi ed sikayo, ya ag aromog ya andikakanaan: 

1Th 2:2 No ag bangta nantepel kami nen saman, tan makapabaing so inpakapairap mi ed Filipo, onong na kabat yo, apabayani kami ed Dios tayo a mangisalita ed sikayo na evangelio na Dios ed dakel a sumpaan. 

1Th 2:3 Lapu ed say panangibangat mi agtinekepan na lingo, ni karumsisan, ni kasaolan; 

1Th 2:4 No ag say onong na inabobonan na Dios ed sikami a pangipian na evangelio, ontan so pisalita mi; aliwa'n singa pamaliket ed saray totoo, no ag dia ed Dios a sikato so manali ed saray kapusoan tayo. 

1Th 2:5 Ta angan kapigan man ag kami nanagamil na saray salita a panangala na lupa, onong na kabat yo, ni angyamot na kaaguman, say Dios sikato so tasi; 

1Th 2:6 Ni mananap na galang ed saray totoo, ni manlapu ed sikayo, ni manlapu ed saray arum, anta nayarian mi komon so pasakbat ed sikayo, onong ed apostol kami nen Cristo. 

1Th 2:7 No ag say maoyamo kami ed pegley yo. a singa sakey a sigsiwa a managano na dili'n anak to: 

1Th 2:8 Ontan mi met, a maibibeg kami'n mangaro ed sikayo, apaliket kami'n toloy a mangipanabang ed sikayo, na aliwa'n say evangelio na Dios labat, no ag met saray dili'n kakamarerwa mi, ta nagmaliw kayo a sankablian ed sikami. 

1Th 2:9 Ta nonot yo, agagi, so saray sagpot tan irirap mi: a mankikimey kami ed labi tan agew, pian komon ag kami makabelbelat ed angan siopa ed sikayo, inpulong mi ed sikayo so evangelio'y Dios. 

1Th 2:10 Sikayo so saray tasi, tan say Dios met, ed ontan la a sankasantosan tan sankaptekan tan andi kasalanan so ugali mi'n dili a nipaakar ed sikayo a manisia: 

1Th 2:11 Onong na kabat yo no panon so panangimano mi ed balang sakey ed sikayo, a singa sakey ya ama ed saray dili'n anak to, a kakalaran mi kayo, tan pababayanien mi kayo, tan tatasian, 

1Th 2:12 Ta pian komon mankurang kayo a makanakana ed Dios, a manawag ed sikayo ya onloob ed panarian tan gloria to'n dili. 

1Th 2:13 Et nisengeg ed saya misalamat kami met ed Dios ya andi tonda, ta, sanen inawat yo ed sikami so salita ya ingangan, a salanti salita na Dios, inako yo ya aliwa'n singa salita na totoo, balet onong ed katuaan, say salita'y Dios, a sikato met so ongawa ed sikayo a manisia. 

1Th 2:14 Ta sikayo, agagi, nagmaliw kayo a managalig ed saray iglesia'y Dios ed Cristo Jesus ya wala'ra ed Judea: ta sikayo met intepel yo so bengabengatla ya intepel da met na kabaleyan yo'n dili onong ed ginawa ra ed saray Judio; 

1Th 2:15 A sikara so amatey ed Katawan a Jesus tan saray profeta, tan pinatainan da kami, tan ag da pinaliket so Dios, tan onbobosol ira ed amin day totoo; 

1Th 2:16 Ya a-awaan da kami'n misalita ed saray Bugkalot anta pian sikara komon so nilaban; pian napanoan ira na kasalanan da a naynay: balet sinmabi ed sikara so sanok a sankabalgan. 

1Th 2:17 Balet sikami, agagi, apakso kami ed sikayo ed antikey a panaon, ed arapan, aliwa a dia ed puso, lalo a sinesegan mi ed baleg a pirawat a nengnengen so kalupaan yo: 

1Th 2:18 Lapu ed saya nanpirawatan mi so onla ed sikayo komon, siak a Pablo tinalagak ya aminsan tan pidua; et si Satanas sinebelan to kami. 

1Th 2:19 Ta anto ta so ilalo mi, odino gayaga, odino balanget mi a kidayewan? Aliwata sikayo, dia ed arap na Katawan tayo a Jesus dia ed isasabi to? 

1Th 2:20 Ta sikayo so gloria mi tan gayaga mi. 



1Th 3:1 Kanian sanen ag mi la nasungduan, ninonot mi'n maong a natilak kami a bokbokor ed Atenas; 

1Th 3:2 Tan imbaki mi si Timoteo, ya agi mi tan ministro'y Dios ed evangelio nen Cristo, a mamaletneg ed sikayo, tan manligliwa ed sikayo nipaakar ed pananisia yo; 

1Th 3:3 Pian angapo komon so too ya onokbar lapu'd saraya'n kaermenan; ta kabat yo'n dili a lapu ed saya sikami atoro. 

1Th 3:4 Ta tua, nen wala kami ed sikayo, inbaga mi ed sikayo ya inpauna a sikami mantepel na kaermenan; onong ed agawa la, tan kabat yo. 

1Th 3:5 Ta saya siak met so sengegan, ta nen ag ko la nasungdoan, angibaki ak ta pian nakabatan ko so pananisia yo, ompan dia ed saray bengatla a mananokso et atokso kayo la, tan say sagpot mi et nasumpal ed andi kakanaan. 

1Th 3:6 Et sanen si Timoteo sinmabi natan ed sikami a nanlapu ed sikayo, tan inawi'to ed sikami makapaliket iran paamta ed pananisia tan panangaro yo, tan wala ed sikayo so pannodnonot a maong ya andi ebas ed sikami, a pirawat yo kami a nanengneng, singa sikami met ed pinengneng mi ed sikayo; 

1Th 3:7 A nisengeg ed saya, agagi, aligliwa kami ed sikayo ed amin iran kairapan tan kaermenan mi lapu'd pananisia yo: 

1Th 3:8 Ta natan nabilay kami, no magnayon kayo ed Katawan. 

1Th 3:9 Ta anto a pisasalamat so nayarian mi ya iter lamet ed Dios a nipaakar ed sikayo, ta amin a gayaga a pangagayagaan mi a nisengeg ed sikayo dia ed arap na Dios tayo; 

1Th 3:10 Labi tan agew mankekerew kami a mapalalo pian nanengneng mi komon so kalupaan yo, tan nasumpal mi komon so kakulangan yo ed pananisia? 

1Th 3:11 Natan say Dios komon tan Ama tayon dili, tan say Katawan tayon Jesus, itoro ra so dalan mi ya onpogta ed sikayo: 

1Th 3:12 Tan say Katawan pabonaen tokayo tan padaaken to so aro ed sakey tan sakey, tan dia ed amin a totoo, ontan met so gawaen mi ed sikayo; 

1Th 3:13 Pian komon dia ed kaonoran sikato so mamaelet na kapusoan yo ya andi pankuanan ed kasantosan ed arap na Dios tan Ama tayo, no onsabi Katawan tayon Jesus a pati saray amin a sasantos to. 



1Th 4:1 Kaonoran sirin, agagi, pikasi mi kayo tan bangatan mi kayo ed Katawan tayo a Jesus, pian, onong na inawat yo ed sikami no panon so manepeg a panakar yo tan pamaliket yo ed Dios, ontan so panakar yo, pian sikayo so ondakerakel komon. 

1Th 4:2 Ta kabat yo no anto so saray bilin ya initer mi ed sikayo lapu ed Katawan a Jesus. 

1Th 4:3 Ta sikatoya so linaway Dios, salanti kisantos yo, a paliisan yo so lawan; 

1Th 4:4 A balang sakey ed sikayo kabaten to no panon so panagbenben to ed laman ton dili ed loob na kasantosan tan kagalangan, 

1Th 4:5 Aliwa a dia ed kairapan na panibeg, a salanti singa saray Gentiles ya ag da kabat so Dios; 

1Th 4:6 Ya angapo komon so mansaol, tan manlames na agi to ed pamaakaran: ta say Katawan sikato so manamales ed sarayan amin a bengabengatla, onong na inpauna mi ya inbilin ed sikayo tan tinasian. 

1Th 4:7 Ta say Dios ag to itayo tinawag ed karumsisan, no ag dia ed kasantosan. 

1Th 4:8 Kanian say mangipulisay, aliwa a say too so ipulisay to, no ag say Dios, a sikato so mangiter na Espiritu Santo to ed sikayo. 

1Th 4:9 Et no nipaakar ed aro na sanaagi ag yo nakaokolan ya isulat na sakey a too ed sikayo; ta sikayon dili binangatan kayo la na Dios a mangaro ed sakey tan sakey; 

1Th 4:10 Ta gagawaen yo a tua ed amin ya agagi ya wala ed amin a Macedonia. Balet ikalar mi ed sikayo, agagi, ta ondakerakel kayo komon; 

1Th 4:11 Tan pian makaaral kayo komon a mandeen, tan gawaen yo so nabebetangan yon dili, tan pankimey yo so saray lima yo, onong ed inbilin mi ed sikayo; 

1Th 4:12 Pian komon manakar kayo ed masimsimpit ya onla ed saray paway tan angapo komon so kakulangan yo. 

1Th 4:13 Et ag mi labay komon ya onpasen kayo ya andi amta, agagi, no nipaakar ed saray naugip; pian ag kayo onermen, onong na singa saray arum, ya angapo so ilalo ra. 

1Th 4:14 Ta no sisiaen tayo a si Jesus inatey tan inmolin binmilay, ontan met a saray naugip ed Jesus awiten ira na Dios naani a piolopen ed sikato. 

1Th 4:15 Ta saya so ibaga mi ed sikayo lapud salita na Katawan, a sikatayon mabilay, ya atilak ya anga ed isasabi na Katawan, ag tayon balot onaan so saray naugip. 

1Th 4:16 Ta say Katawan a dili onlasor a manlapu ed tawen, pati sakey ya eyag, pati voces na arkangel, tan say trumpeta na Dios: et saray inaatey ed Cristo onbilay ira ya onona: 

1Th 4:17 Insan sikatayo a mabilay, ya atilak naabot tayo'ra naani a piolopen ed saray kalureman, a miabet ed Katawan diman ed tagey: et ontan miayam itayo lawas ed Katawan. 

1Th 4:18 Kanian manligliwa so sakey tan sakey komon ed saraya a salita. 



1Th 5:1 Et nipaakar ed saray panaon tan saray panaon a manepeg, agagi, ag yo nakaokolan ya isulat ko ed sikayo. 

1Th 5:2 Ta sikayon dili amtayon maong a say agew na Katawan onsabin singa matakew ed labi. 

1Th 5:3 Sano ibabagaray, Kareenan tan andi paga, insan biglan kaderal so onsabi ed sikara, a singa pasakit na bii malokon; tan ag ira makaliktar. 

1Th 5:4 Balet sikayo, agagi, andi kayo ed kabilungtan, a satan ya agew naabotan to kayo a singa sakey a matakew: 

1Th 5:5 Ta sikayon amin anak'kayo na liwawa, tan anak kayo na agew: sikami ag kami anak na labi, angan kabilungtan; 

1Th 5:6 Kanian sirin ag itayo onogip, a singa gawa na saray arum, et manpuyat itayo tan mandangka itayo. 

1Th 5:7 Ta saray naugip, naugip ira ed labi; tan saray nabuek, nabuek ira ed labi. 

1Th 5:8 Et sikatayo, bangta anak itayo na agew, mandangka itayo, mankawes itayo na kinlong na pananisia tan aro; tan onkana a sanib na olo, so panilalo ed kilalaban. 

1Th 5:9 Ta say Dios inpasento kami ya aliwa a dia ed sanok, no ag dia ed pakagamor na kilalaban lapu ed Katawan tayo a Jesu-Cristo, 

1Th 5:10 A sikatoy inatey lapu ed sikatayo, pian, angan manpuyat odino naugip itayo, manbilay itayo komon ed sikato. 

1Th 5:11 Kanian manbibilinan so sakey tan sakey, tan manpapaalageyan so sakey tan sakey, singa met say gawaen yo. 

1Th 5:12 Et pikasi mi ed sikayo, agagi, a kabaten yo so saray misasagpot ed leet yo, tan mangio-oley ed sikayo dia ed Katawan, tan manbilin ed sikayo; 

1Th 5:13 Tan pablien yo'ra na sankatageyan ya aro lapu ed gawa'ra. Wala kayo komon ed kareenan dia ed inkasikayon dili. 

1Th 5:14 Tan bilinen mi kayo, agagi, a simbawaen yo so saray agnaoksoy, ibalap yo so apunaw ed puso, tagano yo so saray makapuy, masungdo kayo komon ed amin. 

1Th 5:15 Nengneng yo ta angapo so ontumang na mauges lapu ed mauges: no ag tomboken yo lawas so maong, ya ipakana ed sakey tan sakey tan dia ed amin. 

1Th 5:16 Mangayaga kayo lawas; 

1Th 5:17 Mikasi kayo ya andi tonda; 

1Th 5:18 Dia ed amin a bengatla misalamat kayo: ta sikatoya so linawa na Dios ed Cristo Jesus nipaakar ed sikayo. 

1Th 5:19 Ag yo erepen so Espiritu; 

1Th 5:20 Ag yo modmoraen so saray profecias; 

1Th 5:21 Salsalien yo ya ami ganagana;et mansiansia kayo ed maong; 

1Th 5:22 Manngilin kayo ed amin a nengneng na mauges. 

1Th 5:23 Tan say Dios na kareenan a dili pasantosen to kayo a sigpoten; tan say espiritu tan kamarerwa tan la man yo so sigpot komon a naalila, ya andi nipakasalanan dia ed isasabi na Katawan tayo a Jesu-Cristo. 

1Th 5:24 Matoor so manawag ed sikayo, a sikato gawaen to so saya met. 

1Th 5:25 Agagi, pikasi yo kami. 

1Th 5:26 Igalang yo ya amin so saray agagi ed masanto a piangoban. 

1Th 5:27 Pikasik na baleg ed sikayo lapu ed Katawan ta saya a sulat nibasa ed amin ya agagi. 

1Th 5:28 Say gracia na Katawan tayo a Jesu-Cristo so wala komon ed sikayo. 

PANGASINENSE HEBREWS


Heb 1:1 Say Dios ya akisalita dia ed nanduruma a pamaakaran tan dia ed nagsisananey a nengneng nen inmunan panaon ed saray atateng dia ed panamegley na saray profetas, 

Heb 1:2 Dia ed kaonoran na sarayan agew akisalita ed sikatayo dia ed panamegley na Anak to, a sikato so tinoroton manawir ed saray amin a bengatla, a sikato met so nan-gawaan to ed mundo: 

Heb 1:3 Sikato anta sinag na gloria to, tan dilin talintao na inka Dios to, tan tatalimaen to so saray amin a bengatla lapu ed salita na pakayari to, sanen agawa to la so impan-gogol ed saray kasalanan tayo, imyorong ed kawanan na Ari ed tagey; 

Heb 1:4 Et nagmaliw a sankamaabigan ne n saray angel, lapu ed anawir na masudsurin ngaran nen say sikara. 

Heb 1:5 Ta siopa ed saray angeles so angibagaan na Dios ed angan kapigan a panaon, Sika so Ana'ko, Saya ya agew inanak ta ka? tan kuan to lamet: Siak naani so Ama to, Tan sikato naani Ana'ko? 

Heb 1:6 Tan nen ipasakbay to lamet so pangoloan ya anak dia ed mundo, kuan to: Tan amin na saray angeles na Dios sikato so igalang da komon. 

Heb 1:7 Tan nipaakar ed saray angeles kuan to: Say mangawa ya angeles to so saray espiritu, Tan ministro to so saray dalang na apuy: 

Heb 1:8 Ingen dia ed Anak kuan to, Say tronom, O Dios, magnayon law as ed ando Ian ando; Tan say cetro na kaptekan so cetro na panarian mo. 

Heb 1:9 Sika inarom so katunongan, tan binosol mo so kaugsan; Kanian say Dios, say Dios mo, pinoyokan to ka Na larak na liket a nidumaruma nen saray ibam. 

Heb 1:10 Tan, Sika, Katawan, nen inmuna inletneg mo so dalin, Tan saray tawen sikara so gawa na saray limam: 

Heb 1:11 Sikara naani natawtaw; balet magnayon ka; Tan sikara ya amin ondaan ira a singa kawes; 

Heb 1:12 Tan singa sakey a sokbot pongosen mo ra naani, Singa sakey a kawes nasaltan ira; Ingen sika lamlamang, Et saray taon mo ag ira naani naopot. 

Heb 1:13 Tan siopa ed saray angel, angan kapigan, so angibagaan to, Yorong ka ed kawanan ko Anga ed pangyan ko ed saray kabusol mo a gagatinan na saray salim? 

Heb 1:14 Aliwa ta ra ya espiritu ya amin, a nibaki a manlinkor a pinabangan na saray manawir naani na kilalaban? 



Heb 2:1 Kanian nepeg ya imatleken tayo ed baleg a seseg so saray bengatlan nadngel tayo, ta ompan lamang no niagos itayo a manlapu ed sikara. 

Heb 2:2 Ta no say salita ya insalita na saray angeles sikato so malet, tan amin a kasalanan tan ag itotolok inawat da so manepeg a bayar; 

Heb 2:3 Panon naani kiliktar tayo, no palpaulian tayo so sakey a sankabalgan a kilalaban? a sikato bangnen impalapag na Katawan, pinaletan ed sikatayo na saray akadngel; 

Heb 2:4 Ya akitasi ed sikara so Dios ed panamegley na saray tanda tan makapakelaw, tan nanbabangil iran pakayari, tan panamalangkap na Espiritu Santo, onong ed linawa to. 

Heb 2:5 Ta sikato ag to inpauleyan ed saray angel so mundo ya onsabi, a sikato so sasalitaen mi. 

Heb 2:6 Ingen say sakey a tinasian to ed sakey a pasen, a kuan to, Anto so too, pian sikato so nanonotan mo? Odino say anak na too, pian sikato so dalawen mo? 

Heb 2:7 Sikato so ginawam ya abebbebay daiset nen saray angeles; Sikato so binalangetan mo na gloria tan dayew, Tan sikato so inyan mo ed tapew na saray gawa na saray limam: 

Heb 2:8 Inyan mo ya amin so saray bengatla ed silong na saray sali to. Ta sanen pinauleyan to ed sikato so saray amin a bengatla, angapo so intilak to ya ag pauleyan ed sikato. Ingen natan ag tayo ni nanengneng so saray amin a bengatla a pauleyan ed sikato. 

Heb 2:9 Balet nanengneng tayo ya abalangetan na gloria tan dayew, lapud impangitepe'to na ipapatey, so samay Jesus ya agawa ya abebbebay daiset nen saray angeles pian lapud gracia'y Dios natawayan to so ipapatey lapu ed amin a too. 

Heb 2:10 Ta saman so kipaakaran na saray amin a bengatla, tan lapu ed sikato wala ra so saray amin a bengatla, dia ed pangyakar to na dakel ya anak ed gloria, manepeg a gawaen to ya ayadyari dia ed panamegley na irirap so makangawa na kilalaban da. 

Heb 2:11 Ta say mamasanto tan saray pasantosen sikara ya amin saksakey ira; lapud saya sikatoy ag ambaing a manawag ed sikara na agagi, 

Heb 2:12 A kuan to, Ipakabat ko so ngaran mo ed saray agagik, Dia ed pegley na iglesia igalang taka. 

Heb 2:13 Tan kuan to lamet: Siak manmatalek ak ed sikato. Insan lamet, Nia, siak tan saray anak ya initer na Dios ed siak. 

Heb 2:14 Dia ed ontan lapu ed saray anak minanabang ira ed laman tan dala, sikato met a dili akinabang ed satan; pian lapud ipapatey bagbagen to so kawalaan na pakayari na ipapatey, salanti, say diablo; 

Heb 2:15 Tan ilaban to ra ed amin lapu ed takot da ed ipapatey wala ran amin ed legan na bilay da ya inpauleyan ed inkaaripen. 

Heb 2:16 Ta peteg ag to tinulongan so saray angeles no ag say bini nen Abraham so tinulongan to. 

Heb 2:17 Kanian manepeg ed amin a mipara ed saray agagi to, pian sikato komon so mapangasi tan matoor ya atagey a sacerdote dia ed saray bengatla a nipaakar ed Dios, pian mangawa na makapapa a nipaakar ed saray kasalanan na baley. 

Heb 2:18 Ta lapud no sikaton dili et nantepel na pakatokso, nayarian to ya tulongan so saray natokso. 



Heb 3:1 Kanian, agagi a masanto, ya minanabang ed inkatawag a mangatatawen, motektek yo so Apostol tan Atagey a Sacerdote na pananisia tayo, salanti si Jesus; 

Heb 3:2 A sikato so matoor ed saman so angyan ed sikato, a singa met si Moises dia ed amin ya abung to. 

Heb 3:3 Ta sikato so nibilang a makana ed balbaleg a gloria nen si Moises, lapu ed say amaalagey na abung balbaleg so dayew to nen say abung. 

Heb 3:4 Ta amin ya abung pinaalagey na bengatlan too; balet say amaalagey ed saray amin a bengatla sikato so Dios. 

Heb 3:5 Tan si Moises dia ed tua sikatoy matoor ed amin ya abung na Dios, singa sakey ya aripen, a pakatasian ed saraman so bengatla a nipakabat naani; 

Heb 3:6 Balet si Cristo singa sakey ya anak, nipaakar ed abung to; a say an abung dili a sikatayo, no pagnayonen tayo a malet so kakpelan tayo tan say gloria na ilalo tayo angan ed kasumpalan. 

Heb 3:7 Kanian, singa say kuan na Espiritu Santo, No narengel yo natan so voces to, 

Heb 3:8 Ag yo papaaweten so kapusoan yo, a singa dia ed inkasagyat, Singa dia ed saman ya agew na inkatokso ed lawak, 

Heb 3:9 A nantoksoan da ed siak na saray ama yo lapud panalsali ra ed siak, Tan anengneng da so saray gawak ed apataplon taon. 

Heb 3:10 Kanian binmarungak ed say an kailalakan, Tan inkuan ko: Andi ebas a nalingo ra ed puso ra: Balet ag da naamtaan so saray dalan ko; 

Heb 3:11 Kanian sinambaan ko ed sano 'ko: Ag ira makaloob ed painawaan ko. 

Heb 3:12 Nengneng yo, agagi, ag la piga no wala naani ed sikayo so sakey a puson mauges ed ag panisia, diad yarawi to ed Dios a mabilay, 

Heb 3:13 Balet mansisimbawaan kayo a sakey tan sakey ed inagew-agew legan a nibabagay Natan ed Sayan agew; ompan wala so manpaawet ed sikayo lapu'd panamalingo na kasalanan : 

Heb 3:14 Ta nagmaliw itayo a minanabang nen Cristo, no ipagnayon tayo a malet so sengeg na talek tayo anga ed kasampotan; 

Heb 3:15 Legan a nibabaga, No narengel yo natan so voces to, Ag yo papaaweten so kapusoan yo, a singa dia ed inkasagiat, 

Heb 3:16 Ta. siopa ra, so angan nadngel da, sinagiat da? Nen saman aliwa ta ya amin so saray pinmaway diman ed Egipto lapu ed kinen Moises? 

Heb 3:17 Tan siopa so saray binarungan to ed apataploy taon? aliwa tan saraman so nankasalanan, a saray bankay da naplag ira ed lawak? 

Heb 3:18 Tan Siopa so saray sinambaan to ya ag ira makaloob ed painawaan to, no ag saraman so ag tinmolok? 

Heb 3:19 Tan nanengneng tayo lanti ya ag da ayarian so linmoob lapu ed ag da pananisia. 



Heb 4:1 On takot itayo sirin, bangta wala ni keran sipan ed pakaloob ed painawaan to, ag la piga no siopaman ed sikayo onpatnag a singa asebelan. 

Heb 4:2 Ta tua nipulong met ed sikatayo so maabig a pakabat, a singa met dia ed sikara: ingen sikara ag da apinabangan so salita ya inpasabi, lapud ag tinekepan na pananisia na saray akadngel ed saman. 

Heb 4:3 Ta sikatayo ya anisia onloob itayo ed painawaan; onong na kuan to: Kanian sinambaan ko ed sano'ko: Ag ira makaloob ed painawaan ko: angan saray gawa asumpal ira a nanlapu la ed inkapalsay mundo. 

Heb 4:4 Ta dia ed sakey a pasen onia so nasasalita nipaakar ed komapiton agew, Et nanpainawa so Dios ed komapiton agew ed saray amin a gawa to; 

Heb 4:5 Tan dia ed sayan pasen nasasalita lamet: Ag ira makaloob ed painawaan ko. 

Heb 4:6 Ontan sirin, lapu ed nakeraan a saray arum makaloob ira ed sikato, tan saray akaona ya angipulongan na saray maabig a pakabat ag ira akaloob lapud ag pananisia, 

Heb 4:7 Ikuan to lamet so sakey ya agew, a kuan to ed panamegley nen David: Natan, ed kayari andukey a panaon, (onong na nibaga la:) No narengel yo natan so voces to, Ag yo papaaweten so kapusoan yo. 

Heb 4:8 Ta no si Josue inter to komon ed sikara so panpainawa, ag to komon sasalitaen ed kayari to nia, so sananey ya agew. 

Heb 4:9 Wala so nakdaan ni sirin a sakey a panpainawa nipaakar ed baley na Dios. 

Heb 4:10 Ta say linmoob ed panpainawa to, dili a sikato nanpainawa met ed saray kimey to onong a say Dios tinmonda ed saray kimey to. 

Heb 4:11 Pansesegan tayo sirin so onloob ed saman a panagpainawaan, pian angapo so napelag onong ed saman lanlamang ya alimbawa na ag itolok. 

Heb 4:12 Ta say salita na Dios sikatoy mabilay tan mabiskeg, tan makdem nen say angan dinan ya kampilan a duara'y tarem, tan ontalos ya anga ed pansianan na kamarerwa tan espiritu, tan anga ed saray langolangoan tan saray utek, tan masiglat ya mangibiig ed saray nonot tan saray getma na puso. 

Heb 4:13 Tan angapo so bengatlan pinalsa ya ag nipanengneng ed arap to: no ag ingen saray amin a bengatla wala ra a lakseb tan mapatnag ed saray mata na pangitdan tayo na bilang. 

Heb 4:14 Bangta wala so sakey a baleg ya atagey a sacerdote tayo, a linmabas ed saray katawenan, si Jesus ya Anak na Dios, pagnayonen tayo komon sirin a malet so panagkompisal tayo. 

Heb 4:15 Ta angapo so sakey ya atagey a sacerdote tayo ya agmakayarin mangasi ed saray kakapuyan tayo; no ag say sakey a tinokso ed amin a singa sikatayo, ingen angapo so kasalanan to. 

Heb 4:16 Onsinger itayo sirin a mailalo ed trono na gracia pian makagamor itayo na panangasi, tan makalmo itayo na gracia, pian natolongan to itayo sano panaon a kinepeg to. 



Heb 5:1 Ta balang atagey a sacerdote a naala ed saray totoo, sikato so niyan lapu ed saray totoo dia ed saray bengatla a nipaakar ed Dios, pian isaklang to so saray iyapay tan bagbagat lapu ed saray kasalanan: 

Heb 5:2 A nayarian to so mangasi ed saray andi kabat tan saray nalilingo, ta angan sikato met wala ya aliber na kakapuyan; 

Heb 5:3 Tan lapu ed say betang to so mangibagat na bagat lapu ed saray kasalanan, aliwa lambengat a nipaakar ed ombaley, no ag met nipaakar ed sikaton dili. 

Heb 5:4 Tan angapo so too a mangala na sayan dayew ed sikaton dili, no ag sano sikato so tinawag na Dios, a singa si Aaron. 

Heb 5:5 Kanian si Cristo ag nangloria ed sikaton dili a ginawa to so laman to ya Atagey a Sacerdote, no ag inmuna a Saman et inkuan to ed sikato, Sika so Ana'ko, Inyanak taka ed sayan agew, 

Heb 5:6 Singa kuan to met ed arum a pasen, Sika so Sacerdote ya andi angaan Onong ed inkasacerdote nen Melquisedec. 

Heb 5:7 A dia ed saraman ya agew a si kato so silalaman na ompatey, angibagat na pikakasi tan pikekerew, a tekep na mabiskeg a tagleey tan saray lua, ed saman so makapanyari'n mangilaban ed sikato ed ipapatey, tan sikato so nadngel lapud masanton panaglikas to, 

Heb 5:8 Angan sikato so Anak, inaral to so katotolok lapu ed saray bengatlan intepel to; 

Heb 5:9 Tan sanen agawa ya ayadyari, nagmaliw a sikato so nangawa na andi angaan a kilalaban ed saray amin ya ontolok ed sikato; 

Heb 5:10 Tan say Dios ingaton ton atagey a sacerdote onong na inkasacerdote nen Melquisedec. 

Heb 5:11 Nipaakar ed sikato dakel so tongtongen mi, tan mairap ya ipaliwawa, bangta nagmaliw kayon matewet ya ondengel. 

Heb 5:12 Ta anta nepeg yo la komon so managbangat, lapu ed inkabayag la na panaon yo ya anisia, nakaokolan yo ya wala so manbangat lamet ed sikayo, no dinan so saray ononan aralen ed saray salitay Dios; tan nagmaliw kayon singa saray mankaokolan na gatas, ya ag komon say tagano na mabiskeg. 

Heb 5:13 Ta balang sakey a managamil na gatas angapo so asalsali to ed salita na katonongan; ta sikato so sakey ya ugaw. 

Heb 5:14 Ingen say taganon anawet sikato so kien na saray ayadyarin totoo, salanti saraman so lapud panagagamil, saray pakalikna ra apasal ed panangibiig na maong tan mauges. 



Heb 6:1 Kanian, natondaan tayo la ni so saray ononan bangat nen Cristo, tan ontoloy itayo ed inkayadyari, ya ag itayo mangyan lamet na pangipaletnegan na panagbabawi ed saray gawa ya inatey, tan say pananisia ed Dios, 

Heb 6:2 Say bangat ed binyag tan say panangitapew ed saray lima, tan say kioli ed bilay na saray inaatey, tan say kaokom ya andi angaan. 

Heb 6:3 Tan saya so gawaen tayo naani, no sikato so yabuloy na Dios. 

Heb 6:4 Ta saray asilewan la ya aminsan tan atawayan da la so langkap a mangatatawen, tan agawa ra a minanabang ed Espiritu Santo, 

Heb 6:5 Tan atawayan da la so maabig a salitay Dios, tan saray pakayari na panaon ya arapen, 

Heb 6:6 Et sinmian ira, ag nayari ya omanen lamet pian magbabawi'ra; bangta inpasak da lamet nipaakar ed sikaran dili so Anak na Dios, tan bangta sikato so pinabaingan da ed arap na kalapagan. 

Heb 6:7 Ta say dalin ya angesep na uran ya aminpigapiga ya onla ed tapew to, tan patoboen to so pisipising a makana ed saraman a makasengeg a sikato so nataneman, awaten to so bendicion na Dios; 

Heb 6:8 Balet no patoboen to so saray espinos tan abrojos, sikato so ibantak tan asinger ed kaayew; a say kasumpalan to sikato so kapoolan to. 

Heb 6:9 Ingen, inararok ira, alagden mi a mailalo so saray magmaong a bengatla dia ed sikayo, tan saray bengatla a mangolop ed kilalaban, angan mansalita kami na onia: 

Heb 6:10 Ta say Dios aliwan ag matonong pian nalingoanan to so gawa yo tan say aro ya inpanengneng yo ed ngaran to, ed inpanulong yo ed saray sasanto ed saray pankaokolanda, tan ed panotulong yo ni natan ed sikara. 

Heb 6:11 Tan panpirpirawatan mi ya balang sakey ed sikayo ipanengneng to so onman a seet nipaakar ed inkapno na andi kaatapan ya ilalo anga ed kasampotan: 

Heb 6:12 Ya ag kayo mangiras, no ag ingen omaalig ed saraman so lapu ed pananisia tan anos tawiren da so saray sipasipan. 

Heb 6:13 Ta sanen say Dios ginawa to so sipan ed Abraham, lapud ag to nayarian so mansamba ed arum ni a babaleg, insamba to ed dilin inkadios to, 

Heb 6:14 A kuan to, Tua a bendicionan taka naani a bendicionan, tan parakelen ta ka naani a parakelen. 

Heb 6:15 Et ontan, a kayari inpanalagar to a siaanos, agamoran to so sipan. 

Heb 6:16 Ta saray totoo isamba ra so babaleg: tan say samba a nipaakar ed pamaelet, sikato ed sikara so kasumpalan na amin a pansosopiatan. 

Heb 6:17 Kanian sanen labay na Dios ya ipanengneng, ed lalo a daakan ed saray manawir ed sipan so agkaoman na getma to, insale'to so samba to: 

Heb 6:18 Pian lapud saray duaran bengatla ya agnaoman, a sikara so ag nayarin pantilaan na Dios wala so sakey a mabiskeg ya ligliwa mi, sikami a binmatik pian onsalimbeng kami, ya inagamil mi so ilalo a niyan ed arap mi; 

Heb 6:19 A sikato so wala ed sikami a singa sakey a nailaloan tan malet ya pataga na kamarerwa, tan onloob anga ed sakbung; 

Heb 6:20 A sikato so nilooban nen Jesus a singa manonaan lapu ed sikatayo, a sikato so niyan a Sankatageyan a Sacerdote ed andi angaan onong ed inkasacerdote nen Melquisedec. 



Heb 7:1 Ta saya so Melquisedec, ari ed Salem, Sacerdote na Dios a Sankatageyan, a sikato so angabet ed Abraham nen ompawil a nanlapud inpamagbagbag to ed saray ari, tan sikato so binendicionan to, 

Heb 7:2 A sikato met so inapagan nen Abraham na kabaliksan to, sikato so Ari ed Salem, a sikato so Ari na kareenan; 

Heb 7:3 Angapoy ama to, angapoy ina to, angapoy kailalakan to; angapoy sengeg na saray agew to, angan kasumpalan na bilay to, et agawa a miololibay ed Anak na Dios, mansiansia a sacerdote ya andi angaan. 

Heb 7:4 Motektek yo sirin no panon so kabaleg na saya a sikato so angitdan nen patriarka Abraham, na sakey a kakaplo ed saray tinalo to. 

Heb 7:5 Tan peteg a saray mangawat na betang na inkasacerdote ed saray anak nen Levi wala so bilin ed sikara a mangala ed baley ed saray kakaplo onong ed gangan; maliwliwawa, manga wat ira ed saray agagira angan pinmaway ira met ed banel nen Abraham: 

Heb 7:6 Ingen saman a say kailalakan to ag nibilang ed sikara, angala na kakaplo ed Abraham, tan binendicionan to man so wala so sipan ed sikato. 

Heb 7:7 Balet angapo so antokaman a siblangan say melmelag sikatoy binendicionan na lalo. 

Heb 7:8 Et tua a diad saray totoo ya ompatey mangawat ira na kakaplo; balet diman walay sakey, a sikaton tasian dan mabilay. 

Heb 7:9 Tan, dia ed pangibaga na ontan, dia ed panamegley nen Abraham si Levi met, a sikato so mangawat na saray kakaplo, binayaran to so saray kakaplo. 

Heb 7:10 Ta wala ni ed saray loobloob nen ama to, sanen si Melquisedec sikato so aromogto. 

Heb 7:11 Sirin no say inkayadyari narapat lapu ed inkasacerdote na saray Levitas (ta dia ed silong to inawat na baley so gangan), anto nipankaokolan ya onong ed inkasacerdote nen Melquisedec onalagey so sananey a sacerdote, tan sakey ya ag nibilang onong ed inkasacerdote nen Aaron? 

Heb 7:12 Ta no nasalatan so inkasacerdote, mapilit met a nasalatan so gangan. 

Heb 7:13 Ta saman a pakasalitaan na saraya a bengatla nanlapu ed sananey a puli, a sikato so ag nanlapu an na angan siopaman a too a nanlinkor ed altar. 

Heb 7:14 Ta sikato so maliwawa a say Katawan tayo nianak ed Juda, a say puli to angapo so inbaga nen Moises nipaakar ed inkasacerdote. 

Heb 7:15 Tan lalo ni a maliwawa, no onong ed inkasacerdote nen Melquisedec onalagey so sananey a sacerdote. 

Heb 7:16 A sikato so niyan, aliwan onong ed gangan na sakey a bilin a mangaraldalin, no ag ingen onong ed pakayari na sakey a bilay ya andi angaan: 

Heb 7:17 Ta niiter so sayan tasi ed sikato, Sika so sacerdote ya andi angaan Onong ed inkasacerdote nen Melquisedec. 

Heb 7:18 Say gangan ya akaona tua nabagbag lapud kakapuyan to tan andi kabaliksan to 

Heb 7:19 (Ta say gangan angapo so ginawa to ya ayadyari; no ag say kiloob na magmaong ya ilalo, a dia ed panamegley to onasinger itayo ed Dios. 

Heb 7:20 Tan lapu ed ag agawa a sacerdote ya angapo so samba 

Heb 7:21 (Ta saray arum tua a niyan ira a sacerdote ya angapo so samba; balet saya niyan ya wala so samba, lapud saman ya angibaga na nipaakar ed sikato, Sinambaan na Katawan et ag naani magbabawi, Sika so sacerdote ed andi angaan); 

Heb 7:22 Kanian lalo ya ayadyari so sipan a pinaletan nen Jesus. 

Heb 7:23 Tan tuan amayamay iran sacerdote, ta nisengeg ed ipapatey ag da nay ari mansiansia ed inkasacerdote: 

Heb 7:24 Balet sikato, bangta mansiansia ed andi angaan, wala so inkasacerdote to ya ag nipatawir. 

Heb 7:25 Kanian nayarian to met ya ilaban anga ed kasumpalan so saray onasinger ed Dios dia ed panamegley to, ta manbilay lawas a mangyesel ed sikara. 

Heb 7:26 Ta saya so sankatagian a sacerdote a manepeg ed sikatayo, santo, andi kasalanan, andi tilol, nisian ed saray managkasalanan, tan agawa ya atagtagey nen saray katawe-nan; 

Heb 7:27 A sikato ag to nakaokolan ya agewagew, a singa saray sankatageyan a sacerdote, a mangisaklang ed saray bagat, onona lapud saray kasalanan ton dili, insan lapud saray kasalanan na baley: ta say ginawa to ed aminpinsan a nipaakar ed amin, sanen insaklang to so inkasikaton dili. 

Heb 7:28 Ta say gangan yan to a sankatageyan a sacerdote so saray totoon makabos; ingen say salita na samba, a sikato so onsabi ed kayari gangan, yan to so Anak, a sikato so ayadyari ya andi 



Heb 8:1 Natan dia ed saray bengatla sasalitaen mi say manonaan saya: Wala so sakey a sankatageyan a sacerdote mi, ya imyorong ed nikawanan na trono na Ari ed saray katawenan, 

Heb 8:2 Mankatangbayan ed altar, tan say matua a tabernaculo, ya inyan na Katawan, aliwan say too. 

Heb 8:3 Ta amin a sankatageyan a sacerdote wala a niyan pian mangisaklang na saray langkap tan saray bagat: kanian nakaokolan a sayan sankatageyan a sacerdote wala met so bengatlan isaklang to. 

Heb 8:4 Natan no sikato et wala ed tapew na dalin bilang aliwa ni komon a sikatoy sacerdote ya angan panon, bangta wala ray sacerdote a mangisaklang na saray langkap onong ed gangan; 

Heb 8:5 A sikara so manlinkor a singa sinakal tan anino na saray bengatlan mangatatawen, a singa met si Moises a binilin na Dios nen kuan to ya igapo a gawaen so tabernaculo: ta, Nengneng mo, kuan to ed sikato, ta gawaen mo ya amin so saray bengatla onong ed sakalan ya inpanengneng ed sika diman ed palandey. 

Heb 8:6 Balet natan sikato so akagamor na sakey a pankatangbayan a lapu ed sikato met so manamegley ed sakey a sipan a magmaong ya abangon ed tapew na saray magmaong a sipasipan. 

Heb 8:7 Ta no saman so inmuna a sipan angapo so kulang to, ag komon kinaokolan so pasen a nipaakar ed komadua. 

Heb 8:8 Ta sanen akalmo ed sikara na kakulangan, kuan to, Nia, onsabi so saray agew, kuan na Katawan, A pangawak ed abung nen Israel tan abung nen Juda na sakey a balo'n sipan; 

Heb 8:9 Aliwa ya onong ed sipan a ginawak ed saray kaamaan da Sanen agew ya inpangitabin ko ed sikara pian ipaway ko'ra ed dalin na Egipto; Ta sikara ag ira nansiansia ed sipan ko, Tan siak minormorak ira, kuan na Katawan. 

Heb 8:10 Ta saya sikato so sipan a gawaen ko ed abung nen Israel Kayari na saraman ya agew, kuan na Katawan; Yan ko naani so saray gangan ko dia ed isip da, Tan isulat ko'ra met dia ed kapusoan da: Tan siak naani so Dios da, Tan sikara naani so totook: 

Heb 8:11 Tan angapo so mangibangat ed kabaleyan to Tan angapo met so mangibangat ed agi to; a kuan to, Amtaen mo so Katawan; Ta sikara ya amin amta ra'ak naani, Manlapu ed kamelamelagan anga ed kabalbalgan ed sikara. 

Heb 8:12 Ta siak naani so manangasi ed saray kaugsan da, Tan saray kasalanan da naani ag ko la ra nonoten. 

Heb 8:13 Sanen kuan to, Sakey a balo'n sipan impagmaliw to a daan so inmuna. Et say ondaan tan magkaopotopot asinger a nabalang. 



Heb 9:1 Tan tua a say inmona'n sipan wala met so bilin to ed panaglinkor ed Dios, tan say santuario to sakey a santuario dia ed mundo. 

Heb 9:2 Ta say tabernaculo sikato so niparaan, say inmuna, sikato so kawalaan na candelero, tan'say lamisaan, tan saray tinapay na bagat; a sikato so inngaran a Masanto a Pasen. 

Heb 9:3 Tan dia ed labas na komadua'n sakbong, say tabernaculo ya inngaran a Sankasantosan a Pasen; 

Heb 9:4 A sikato so kawalaan na sakey ya incensario a balitok, tan say kaban na sipan a naokopan a manliberliber na balitok, a sikato so kawalaan na vaso a balitok ya anginan ed mana, tan say tayokod nen Aaron a nanbulaklak tan saray tabla na sipan; 

Heb 9:5 Tan dia ed tapew to saray querubin na gloria a sikara so manisirum ed yorongan na panangasi; et saraya a bengatla ag mi natan nayarian a salitaen a sinansakey. 

Heb 9:6 Tan saraya'n bengatla walaran niparaan ed onia, a saray sacerdote naynay ira ya onloob ed inmuna a tabernaculo, a manumpal ira na panaglinkor; 

Heb 9:7 Balet ed komadua bokor na sankatageyan a sacerdote, mt .ninsan ed sakey taon, aliwa ya andi gapo so dala, isaklang to lapu ed sikato'n dili, tan lapu ed saray kasalanan na baley; 

Heb 9:8 A saya ipatalos na Espiritu Santo, ya ag ni nipaliwawa so dalan ed masanton pasen, legan ni a manalalagey so inmuna'n tabernaculo; 

Heb 9:9 A sikato so sakey ya alimbawa ed saman a panaon a manakar: onong ed saya sikato so angisaklangan ed saray langkap tan saray bagat ya ag da nayarian, no nipaakar ed conciencia, a yadyarien so mangisaklang, 

Heb 9:10 A sikara labat (so saray sirasira tan saray i-inumen tan saray nagsisananey a panagoras) pulos ira a bilin a mangaraldalin, a nigaton ya anga ed panaon na panagapiger. 

Heb 9:11 Balet sanen sinmabi si Cristo, sankatageyan a sacerdote na saray maabig a bengatla ya onsabi, ed panamegley na babaleg tan ayadyari'n tabernaculo, ya aliwa'n ginawa na saray lima, labay ko a salitaen, aliwa'n dia ed saya ya inkapalsa, 

Heb 9:12 Tan aliwa met a diad panamegley na dala na saray kanding tan saray kilaw na vaca, no ag lapu ed talonggaring na dala to a dili, linmoob ya aminpinsan nipaakar ed andi angaan, ed masanto a pasen ya agamoran to so maando ya inkarondon. 

Heb 9:13 Ta no say dala na saray kanding tan saray vaca, tan say dapol na manmarmarikit a vaca a niwalsik ed saray nagmaliw a marutak, mamasantos nipaakar ed pakagogol na laman: 

Heb 9:14 Say dala nen Cristo, a lapu'd panamegley na Espiritu ya andi angaan insaklang to so inkasikato'n dili ya angapo so tilol to ed Dios ag ka lalo a manonaan a linisan to so saray conciencia yo ed saray inatey a gawa pian manlinkor kayo ed Dios a mabilay? 

Heb 9:15 Tan lapu ed saya, sikato so manamegley na sakey a balo'n sipan, pian bangta wala so sakey ya inatey a nisengeg ed pananondon ed saray kasalanan ya agawa ed lepsag na inmona'n sipan saray atawag awaten da komon so sipan na tawir ya andi angaan. 

Heb 9:16 Ta no iner so kawalaan na sakey a testamento, nakaokolan a nagawa so ipapatey na nagawa na testamento. 

Heb 9:17 Ta say testamento wala so biskeg to no inatey la so nantestamento: et angapo so antokaman a biskeg to legan a mabilay ni so nantestamento. 

Heb 9:18 Kanian, angan say inmona'n sipan ag apaletan ya andi gapo so dala. 

Heb 9:19 Ta sanen si Moises inbasa to so amin a bilin na gangan ed amin a baley, inala to so dala na saray kilaw na vaca tan saray kanding, a pati say danum tan bago ya ambalanga na carnero tan say panagwalsik, tan niwalsikan to so dili a libro, tan say amin met a baley, 

Heb 9:20 A kuan to, Saya sikato so dala na sipan ya imbilin na Dios a nipaakar ed sikayo. 

Heb 9:21 Ontan met a winalsikan to na dala so tabernaculo tan saray amin ya agagamilen ed pankatangbayan. 

Heb 9:22 Tan onong na kuan na gangan, ngalngali a ikuan ko a saray bengatla sikara so nagogolan na dala, tan no angapo so dala a ni-ibung angapo so karondon. 

Heb 9:23 Akaokolan sirin a saray alimbawa na saray bengatla'n mangatatawen ginogolan ira ed saraman a bagat; balet saray dili a bengatla'n mangatatawen ginogolan ira ed saraman a bagat; balet saray dili a bengatla'n mangatatawen nagogolan ira ed saray bagat a magmaong nen saraman. 

Heb 9:24 Ta ag linmoob si Cristo ed masanto'n pasen a ginawa na lima, ya alimbawa na matua; no ag ingen diman ed tawen a dili, pian onpatnag natan ed arap na Dios lapu ed sikatayo: 

Heb 9:25 Tan ag met nakaokolan ya isaklang to so inkasikato'n dili ed maminpigapiga: a singa say sankatageyan a sacerdote ya onloob ed masanto'n pasen ed tinaon-taon a mangyakar na sananey a dala; 

Heb 9:26 Ta no aliwa ya ontan, kinaokolan to komon so nanirap ya aminpigapiga a nanlapu ed inkapalsa na mundo: balet natan aminpinsan, lambengat anga ed kasampotan na saray taon sikato so nipatnag pian gawaen to so kabagbag na kasalanan lapu ed panamegley na inkibagat na inkasikato'n dili. 

Heb 9:27 Tan onong a nigetar ed saray totoo ya ompatey ira a maminpinsan, tan sano kayari saya ontombok so kaokom; 

Heb 9:28 Ontan met si Cristo nisaklang ed aminpinsan pian awiten to so saray kasalanan na saray dakel; onpatnag naani dia ed komadua, ag nipaakar ed pangekal na kasalanan, no ag lapu ed kilalaban na saray manaalagar ed sikato. 



Heb 10:1 Ta say gangan, wala ed sikato so sakey ya anino na saray penel na bengatla ya onsabi, ya aliwa'n dili a talintao na saray bengatla, a dia ed panamegley na saray dili'n bagat ed tinaon-taon, angan kapigan ag to nayarian a payadyarien so saray onsinger. 

Heb 10:2 Ta no andi ag ira komon sirin tinmonda a nisaklang? bangta saray mangisasaklang lapu ed agogolan ira ed aminsan, ag da la komon nalikna so kasalanan. 

Heb 10:3 Ingen dia ed saraman a bagat wala so pannodnonotan ya agawaan na saray kasalanan ed tinaon-taon. 

Heb 10:4 Ta sikato so agnayari a say dala na saray vaca tan saray kanding ekalen to so saray kasalanan. 

Heb 10:5 Kanian sano onloob dia ed mundo, kuan to: Bagat tan patanir sikara so ag mo ginabay, Ingen sakey a laman so inparaan mo ed siak; 

Heb 10:6 Dia ed saray patanir a napoolan tan saray bagbagat nisengeg ed kasalanan ag ka linmiket: 

Heb 10:7 Sirin inkuan ko, Nia, siak onsabi ak (Dia ed lokot na libro walan nisulat so nipaakar ed siak), Pian gawaen ko, O Dios, so linawam. 

Heb 10:8 Kuan to ed tagey a dasig, Saray bagat tan patpatanir tan saray patanir a napoolan tan saray ibagat da nisengeg ed kasalanan ag mo ginabay, tan ag ka met linmiket ed sikara (saray bengatla a bagat onong ed gangan), 

Heb 10:9 Insan inkuanto: Nia, siak onsabiak pian gawaen ko so linawam. Ekalen to so inmona, pian iletneg to so komadua. 

Heb 10:10 Et dia ed saya'n linawa apasantos kami lapu'd inkisaklang na laman nen Jesu-Cristo ya agawa'n aminpinsan a nipaakar ed andi angaan. 

Heb 10:11 Tan balang sacerdote tua ya wala'n manlinkor ya inagew-agew tan isaklang to a maminpigapiga so saray dili'n nanpapara a bagat, ya ag da nayarian a balot ya ekalen so saray kasalanan: 

Heb 10:12 Et ingen sikato, sanen insaklang to so saksakey a bagat lapu ed saray kasalanan dia ed andi angaan, immirong ed nikawanan na Dios; 

Heb 10:13 Manlapu'd natan anga ed arapen manaalagar anga ed saray kabusol to niyan ira a gagatinan na saray salisali to. 

Heb 10:14 Ta lapu ed saksakey a panangisaklang niyadyari to ed andi angaan so saray napasanto. 

Heb 10:15 Tan say Espiritu Santo itdan to itayo met na panagtasi: ta nen saman asalita to la: 

Heb 10:16 Saya sikato so sipan a gawaen ko naani ed sikara Kayari na saraman ya agew, kuan na Katawan: Yan ko naani so saray gangan ko ed puso ra. Tan sikara naani met so isulat ko ed isip da; 

Heb 10:17 lnsan kuan to Et saray kasalanan da tan saray kaugsan da ag ko la naani nonoten. 

Heb 10:18 Tan no iner so kawalaan na kaekal na saraya, angapo la so bagat lapu ed kasalanan. 

Heb 10:19 No wala sirin, agagi, katalkan ya onloob ed masantos a pasen lapu ed dala nen Jesus, 

Heb 10:20 Dia ed sakey a dalan a balo tan mabilay, a sikato'y nilukasan to a nipaakar ed sikatayo, a labasan to so sakbong, salanti, say laman to; 

Heb 10:21 Tan bangta wala so sakey a sankabalgan a sacerdote a manpaga ed abung na Dios; 

Heb 10:22 Onsinger itayo komon ed puso a matua, ed napno a katuaan na pananisia, ya wala'n awalsikan so saray kapusoan tayo pian nalinisan itayo ed sakey a mauges a conciencia tan naurasan so laman tayo ed danum a malinew: 

Heb 10:23 Mansiansia itayo komon a malet tan agnagiing ed panangiparongtal na ilalo tayo; ta matoor iman so angisipan: 

Heb 10:24 Tan manpapagalangan itayo ed sakey tan sakey pian manaayatan itayo ed aro tan dia ed saray maabig a gawa; 

Heb 10:25 Ya ag tayo paulian so saray panmomoyong tayo, singa ugali na saray arum, no ag ingen mansisimbawaan itayo; tan nagkalalo la, lapud nanengneng yo a manasinger so agew. 

Heb 10:26 Ta no mankasalanan itayo manlapu ed linawa dia ed kayari pangawat ed pakaamta na tua, angapo la so pankaokolan tayo na bengatlan bagat nisengeg ed saray kasalanan, 

Heb 10:27 No ag say sakey a makapataktakot a panalagar na kaokom, tan sakey a kasubegan na apuy a mangakmon naani ed saray kabusol. 

Heb 10:28 Say sakey a too a nanmodmora ed gangan nen Moises lapu ed duara odino talora a tasi ompatey ya andi bengatla ya panangasi: 

Heb 10:29 Anto so masubsubeg a dusa ya nonoten yon manepeg ed saman so angigatin ed lepsag na saray salisali to ed Anak na Dios, tan inisip to a singa marutak so dala na sipan a sikatoy nisaklangan to, tan pinabainganto so Espiritu na gracia? 

Heb 10:30 Ta amta tayo so angibaga: Kien ko so ibabales, siak iter ko naani so tumang. Tan kuan to lamet: Okomen naani na Katawan so baley to. 

Heb 10:31 Sakey a makapataktakot a pamaakaran so napelag ed saray lima na Dios a mabilay. 

Heb 10:32 Balet nonot yo so saray agew ya inmuna, ed kayari yo ya asilewan, nantepel kayo na baleg a bakal na saray irirap; 

Heb 10:33 A no maminsan, agawa kayon nenengnengen lapud saray panamabaing tan sara met so irirap; tan no maminsan, agawa kayon iba na saraman so wala ed sayan kipapasen. 

Heb 10:34 Ta aliwa labat a kinasian yo so saray wala ya nipangaw, no ag ingen inako yo a sililiket so panamsam ed saray kayarian yo, ta amtayo ya wala ed sikayon dili ed tawen so sakey a magmaong a kayarian yo tan maando. 

Heb 10:35 Ag yo sirin ibantak so panangilalo yo, ya wala so sakey a baleg ya apa. 

Heb 10:36 Ta wala so pakapankaokolan yo ed anos, pian, dia ed kayari na panga wa yo na linawa 'y Dios, awaten yo so sipan. 

Heb 10:37 Ta dia ed loob na sankatikeyan a panaon, Onsabi so onsabi naani, tan ag naani manbayag. 

Heb 10:38 Ingen say matunong ko manbilay naani lapu ed pananisia: Et no wala naani onsoner, ag onliket so kamarerwak ed sikato. 

Heb 10:39 Balet sikami aliwa kami ya iba na saray onsoner pian pakabalangan; no ag ingen iba na saray walaan na pananisia ed kilalaban na kamarerwa. 



Heb 11:1 Et say pananisia sikato so ag panduarua ed saray bengatla ya iilaloan, say panangipatnag ed saray bengatla ya ag ni anengneng. 

Heb 11:2 Ta lapu ed sikato saray mamasiken tayo akagamor ira na maabig a tasi. 

Heb 11:3 Lapu ed pananisia natalosan tayo a saray mundo agawa ra lapu ed salita na Dios, dia ed ontan, say nanengneng ag agawa ed saray bengatla a mapatnag. 

Heb 11:4 Lapu ed pananisia si Abel angisaklang ed Dios na bagat a marakdakep nen si Cain, et lapu ed inkaagamil to niiter ed sikato so tasi a sikato so matunong, a tinasian na Dios so nipaakar ed saray baga'to; tan lapu ed sikato bangta inatey la mansalita ni. 

Heb 11:5 Lapu ed pananisia si Enoc sikato so nialis pian ag to nanengneng so patey; et ag nalmo, tan sikato so inalis na Dios: ta sanen ag ni nialis niiter ed sikato so tasi ya apanga sankaili ed dalin ya insipan, a tan managgawa say Dios. 

Heb 11:6 Et no angapo so pananisia ag nayarin paliketen: ta say ondago ed Dios nakaokolan a sisiaen to ya wala, tan sikato so niiyan a mananumang ed saray mananap ed sikato. 

Heb 11:7 Lapu ed pananisia si Noe, sanen binilin na Dios nipaakar ed saray bengatla ya ag ni anengneng, nen saman aragdag ed mapagalang a takot, angiparaan na sakey a biong a kilabanan na abung to; ed panamegley na pananisia to dinusa to so sayan mundo, tan nagmaliw a tomatawir ed katunongan onong ed pananisia. 

Heb 11:8 Lapu ed pananisia si Abraham, sanen atawag, pian onla ed sakey a pasen ya awaten ton singa tawir, tinmolok; tan pinmaway, ya ag to amta no iner so laen to. 

Heb 11:9 Lapu ed pananisia nanayam a singa sankaili ed dalin ya insipan, a singa dia ed dalin ya ag to kien, a manaayam ed saray tolda, pati si Isaac tan si Jacob, a mitawir ed saman met a dilin sipan: 

Heb 11:10 Ta aalagden to so baley ya wala so cimiento to, a say manamaalagey tan managgawa say Dios. 

Heb 11:11 Lapu ed pananisia, si Sara met inawa'to so pakayari a mangilokom na sakey ya anak, sanen sikato so linmabas la ed taon, ta sinisia to a matoor so nangawa na sipan: 

Heb 11:12 Kanian, dia ed sakey bengat, tan singa la inatey pinmaway so karaklan ya ag nabilang a singa saray bitewen tan singa say buer ya wala ed gilig na day at. 

Heb 11:13 Onong ed pananisia inatey iraya ya ag da ni inawat so saray sipan, ingen sikara so anengneng da tan sikara so inbano ra nanlapu ed arawi, tan inpatua'ra a sikara so sankaili tan manaakar ed tapew na dalin. 

Heb 11:14 Ta saray mangibaga ed saray ontan a bengatla inpatnag da ya aanapen da so dalin da a dili. 

Heb 11:15 Et tua a no nanonotan da komon so nanlapuan dan baley wala so baraan da komon ya ompawil. 

Heb 11:16 Balet natan panpirawatan da so dalin a magmaong, salanti, say mangatatawen: kanian say Dios agto ra ibaing, a sikato so manngaran na Dios da: ta wala ya inparaan to ed sikara so sakey a ciudad. 

Heb 11:17 Lapu ed pananisia, si Abraham, sanen sikato so asali, insaklang to si Isaac: salanti, say angawat a sililiket ed saray sipan, sikaton insaklang to wari so bogbogtong ya anak to; 

Heb 11:18 A sikato so angibagaan ed sikato na saya: Dia ed Isaac natawag naani so kailalakan mo: 

Heb 11:19 A momotekteken to ya angan dia ed saray inatey ni, nayarian na Dios so mamaalagey ed sikato; diman met so pinawilan to ya angawat ed aliling. 

Heb 11:20 Lapu ed pananisia, si Isaac binendicionan to si Jacob tan si Esau nipaakar ed saray bengatlan onsabi. 

Heb 11:21 Lapu ed pananisia, si Jacob sanen ngalngali la ya onpatey, binendicionan to so balang sakey ed saray anak nen Jose; tan angigalang a pinmeket ed sampot na tayokor to. 

Heb 11:22 Lapu ed pananisia, si Jose, sanen asinger la so ipatey to inbagato, so saman a inalis na saray anak na Israel; tan angiter na bilin nipaakar ed saray pukepukel to. 

Heb 11:23 Lapu ed pananisia, si Moises, sanen nianak, sikato so inyamot ed taloy bulan na saray atateng to, ta anengneng da a malimgas so ugaw; et ag ira tinmakot ed gangan na ari. 

Heb 11:24 Lapu ed pananisia, si Moises, sanen nagnap la ed inkatoo to ag to ginabay a nangaranan na anak na saman a marikit nen Faraon; 

Heb 11:25 A pinili to a nilabi so mantepel ed irap na saman a baley na Dios, nen say minabang ed saray onlabas a liket na kasalanan; 

Heb 11:26 A pinabli to a balbaleg a kayamanan so kamormora ed Cristo nen saray kayamanan na Egipto: ta wala ya inyan to so nata to ed katumangan. 

Heb 11:27 Lapu ed pananisia tinainari to so Egipto, ya ag to tinakotan so sanok na ari: ta nansiansia a singa to nengnengnengen so ag nanengneng. 

Heb 11:28 Lapu ed pananisia niliketan to so pasco, tan say pangiwalsik na dala, pian say mamagbag ed saray pangoloan ya anak ag to komon ira diwiten. 

Heb 11:29 Lapu ed pananisia linmabas ira ed pegley na Dayat ya Ambalanga a singa ed dalin ya amaga: a sikato so sinalira a gawaen na saray taga Egipto et sikara so nalner. 

Heb 11:30 Lapu ed pananisia nagba so bakor na Jerico, sanen niliber da a pitoy agew. 

Heb 11:31 Lapu ed pananisia si Rahab a balangkantis ag alanor ya abalang ed saray ag tinmolok, bangta anisia, inako to so saray mansisiim ed kareenan. 

Heb 11:32 Tan anto ni naani so ibagak? ta onkulangak naani na panaon pian salitaen ko so nipaakar ed Gedeon, Barac, Samson, Jefte; David, Samuel tan saray prof etas: 

Heb 11:33 A lapu ed pananisia analtalo'ra na panarian, nangawa ra na katonongan, akagamor ira na sipasipan, pinepet da so sangi na saray leon, 

Heb 11:34 Inerep da so biskeg na apuy, akapaliis ira ed tarem na kampilan, akalara na biskeg ed kakapuyan da, nagmaliw iran makapanyari ed bakal, pinabatik da so ejercitos na saray totoo a sankaili. 

Heb 11:35 Saray bibii inawat da so saray inaatey da lapu ed inkioli ed bilay: saray arum inaatey ira ed pekpek ya ag da inawat so inkiliktar, pian makagamor ira na magmaong a kioli ed bilay: 

Heb 11:36 Saray arum nanako'ra na inkamormora tan lewelewet; on, lalo ni ed say inkabalor tan saray pangawan: 

Heb 11:37 Saray arum tinopakda ra, tinegteg da ra, tinoksoda ra, pinatey da ra ed kampilan: nanakarakar ira dia tan diman a nankawes ira na katat na saray carnero tan saray kanding; makabos ira, aparpairap ira, akabkabil ira. 

Heb 11:38 (Tan say mundo aliwan sikatoy makana ed sikara), abalbalang ira ed saray lawak, dia ed saray palandey, tan saray ungib, tan ed saray abutabut na dalin. 

Heb 11:39 Et sarayan amin, dia ed inpakagamor da na sakey a maong a tasi lapu ed pananisia'ra, angaman ontan ag da ni inawat so sipan: 

Heb 11:40 Say Dios angiparaan na magmaong a bengatla nipaakar ed sikatayo, pian ag ira komon nayadyari ya andi itayo. 



Heb 12:1 Kanian sikatayo met, bangta wala ed liberliber tayo so sakey a sankabalgan a lurem na saray tasi, ikaindan tayo so amin a pakabelatan, tan say kasalanan ya akaliktob a sankainomayan ed sikatayo, tan batiken tayo a siaanos komon so babatiken a niyan ed arap tayo, 

Heb 12:2 A nengnengnengen tayo si Jesus a nangawa tan manamayadyari na pananisia tayo, a sikato lapud gayaga a niyan ed arap to sinongdoan to so cruz, ya inbantak to so baing, et imyorong ed kawanan na trono na Dios. 

Heb 12:3 Motektek yo sirin so nansongdo ed ontan la ya insumlang na saray managkasalanan ed sikaton dili, pian ag kayo komon nakesawan, ya onkapuy kayo ed saray kamarerwa yo. 

Heb 12:4 Ag kayo ni nantepel anga ed dala, a mibakal a sumpa ed kasalanan: 

Heb 12:5 Et nilingoanan yo so bilin, a sinalita to ed sikayo a singa dia ed saray anak, Ana'ko, ag mo mormoraen so panusa na Katawan, Tan ag ka met onkapuy no simbawaen to ka; 

Heb 12:6 Ta say Katawan dusaen to so aroen to, Tan leweten to so balang sakey ya awaten ton singa anak. 

Heb 12:7 No songdoan yo so dusa;say Dios ompatnag ed sikayo a singa anak to'ra; ta siopa ta ya anak so ag du saen na ama to? 

Heb 12:8 Balet no wala kayo ed paway na dusa ya inawat na saray amin ya anak to, sirin anak kayo ed paway, tan aliwa kayo ya anak. 

Heb 12:9 Laot ni, sikatayo wala so atateng tayo ed inkatoo a sikara so nandusa ed sikatayo; et sikara so ingalang tayo: akin et ag itayo ontolok a lalo ni ed Ama na saray espiritu, tan manbilay itayo naani? 

Heb 12:10 Ta saraman tua a dinusa'ra itayo ed pigaray agew onong ed apaabig da; et saya dusaen to itayo pian kaabigan tayo, pian makapinabang itayo ed kasantosan to. 

Heb 12:11 Tua ya angapo so pananusa natan a singa sengeg na liket, no ag ingen kaermenan: balet ka yari to mangiter na bunga a mareen na katonongan ed saray nailwamla lapu ed sikato. 

Heb 12:12 Kanian itagey yo so saray lima a naksawan, tan pabiskegen yo so saray pueg ya mangiwgiw; 

Heb 12:13 Tan mangawa kayo na kakokorang a maptek ed saray sali yo, pian ag nabalang so piley no ag ingen sikato so onabig komon. 

Heb 12:14 Tombok yo so kareenan ed saray amin a too, tan say kasantosan ta no angapo so saya, angapo naani so makapinengneng ed Katawan: 

Heb 12:15 A nengnengen yon maong ya angapo komon so onarawi ed graciay Dios; ya angapo komon so lamot na kapaitan ya ontobo tan mangalipanes ed sikayo, tan lapu ed sikato dakel so natilolan; 

Heb 12:16 Angapo komon so managlawan, odino too ya ag mangigalang ed saray bengatla a sagrado, singa si Esau, a lapu ed sanlipong a kanen inlako to so inkapangoloan to. 

Heb 12:17 Ta amtayo la ya angan sanen ayari la nen nanpirawatan to a tawiren so bendicion, sikato so ag naabobonan (ta ag to nalmo ed amato so pasen na pansalat na nonot), angano inanap to a siseseseg a katekep na saray lualua. 

Heb 12:18 Ta ag kayo sinminger ed sakey a palandey a nakarapas, tan mandarlang ed apuy, tan dia ed kadeketan, tan dia ed kabilungetan, tan dia ed bagyo, 

Heb 12:19 Tan dia ed tanol na trumpeta, tan dia ed voces na saray salita; a saray akadngel ed sayan voces inpikasi'ra ya ag to la komon ira pisalitaan: 

Heb 12:20 Ta ag da na yarian ya itepel so inbilin ed sikara: Ya angan say sakey ni ya ayep diwiten to so palandey, sikato naani batoen; 

Heb 12:21 Tan makapataktakot so saman a nanengneng ya angan si Moises kuan to, Ataktakotak tan mangiwgiwak: 

Heb 12:22 Ingen akaasinger kayo ed palandey na Sion, tan dia ed baley na Dios a mabilay, say Jerusalem a mangatatawen, tan ed saray agnabilang ya ejercito na saray angeles, 

Heb 12:23 Ed singbatan na saray lapag tan iglesia na saray pangoloan ya anak ya walaran nisulat diman ed tawen, tan dia ed Dios a Manangokom na amin, tan ed saray espiritu na saray totoo a matunong ya agawa la ra ya ayadyari, 

Heb 12:24 Tan si Jesus a manamegley na balon sipan, tan dia ed dala ya iwalsik, a mansalita ed saray magmaong a bengatla nen saramay kienen Abel. 

Heb 12:25 Nengneng yo ta ag yo ipulisay so mansalita. Ta no ag ira akabatik so saray angipulisay ed angipaliwawa dia ed dalin, naglalo la ag-itayo naani makatainan, no ag tayo denglen so mangipaliwawa ed sikatayo a manlapu ed tawen: 

Heb 12:26 A say voces to niyegyeg to lanti so dalin; balet natan insipan to, a kuan to, Maminsan ni ag ko labat yegyegen so dalin, no ag pati say tawen met. 

Heb 12:27 Et sayan salita: Marninsa'nin ipaliwawa to'y kaekal na saray bengatla ran ayegyeg, a singa saray bengatla ran agawa pian magnayon so saray bengatla ran ag ayegyeg. 

Heb 12:28 Kanian, awaten tayo so sakey a panarian ya agnayari a tenyegen, wala komon so gracia tayo a sikato so panlinkoran tayo ed Dios na makapaliket ed sikato a tokoyan na galang tan takot; 

Heb 12:29 Ta say Dios tayo sikato so sakey ya apuy a mangupot. 



Heb 13:1 Mansiansia komon ed sikayo so aro na sanaagi. 

Heb 13:2 Ag yo lilingoanan so pangipanengneng na aro ed saray sangkaili: ta lapud saya saray arum pinarawes da so saray angel a sikato so ag da naamamtaan. 

Heb 13:3 Nonot yo so saray nipangaw a singa wala kayo a nipangaw ed sikara; tan saray aparpairap lapu ed Cristo a singa wala kayo met ed laman da. 

Heb 13:4 Say panangasawa sikato komon so narayew ed saray ganagana, tan say dokolan andi komon so tilol to: ta saray managlawan tan saray mankakalugoran okomen ira naani na Dios. 

Heb 13:5 Nabolos kayo komon a manlapu ed aro na pilak, panliketan yo so bengatla ya wala ed sikayo: ta sikaton dili inbaga to: Ag taka naani tainan, tan ag taka naani ikaindan. 

Heb 13:6 Dia ed ontan nayarian tayo ya ibaga a mataletalek: Say Katawan sikato so mananulong ko; agak naani ontakot: Anto so nayarin gawaen ed siak na too? 

Heb 13:7 Nonot yo so saray manuley ed sikayo, a sikara so nansalita ed sikayo na salitay Dios; tan motektek yo no anto so asumpalan na inpanbilay da, alig yo so pananisia'ra. 

Heb 13:8 Si Jesu-Cristo sikato met lanlamang karuman, tan natan, on tan ed ando Ian ando. 

Heb 13:9 Ag kayo sirin payakar dia tan diman ed saray nanbabangil a bangat tan sankaili: ta sikato so maabig a bengatla a say puso napabiskeg ed gracia; aliwa a dia ed saray sirasira, ya ag balot apinabangan na saray angarap ed sikara. 

Heb 13:10 Sikami wala so sakey ya altar mi, tan dia ed saray wala ed sikato angapoy katunongan da a mangan so saray manlinkor ed tabernaculo. 

Heb 13:11 Ta saray lamalaman na saraman ya ayayep, a say dala ra sikato so ibagat na sankatageyan a sacerdote diman ed masanto'n pasen lapu ed kasalanan, sikara so napoolan ed paway na kampamento. 

Heb 13:12 Kanian si Jesus met pian napasanto to so baley na Dios ed dala ton dili, nantepel ed paway na pinto. 

Heb 13:13 Ompaway itayo sirin ya onla ed sikato dia ed paway na kampamento, ya itepel tayo so kamodmora to. 

Heb 13:14 Ta angapo so baley tayo dia a maando, balet anapen tayo a siseseseg so arapen. 

Heb 13:15 Lapu ed sikato sirin mangisaklang itayo ed Dios a naynay na bagat a panangidayew, salanti, say bunga na saray bibil a manngiwakawak na ngaran to. 

Heb 13:16 Balet ag yo lingoanan so panaggawa na maabig tan say pannanabang: ta say Dios napaliket a maong ed sarayan bagat. 

Heb 13:17 Ontolo'kayo ed saray wala a manuley ed sikayo, tan pauleyan kayo ed sikara: ta manbabantay ira lapu ed saray kamarerwa yo, a singa sikara so mangiter naani pipalinewan: pian sikato ya so gawaen da a sigagayaga, tan aliwa a sieermen: ta saya ag makapaabig ed sikayo. 

Heb 13:18 Pikasi yo kami: ta ilaloan mi ya wala so maabig a conciencia mi, a panpirawatan mi so manbilay a sigagalang dia ed saray amin a bengatla. 

Heb 13:19 Et kerewen ko ed sikayo a mapilpilit a gawaen yo so saya, pian siak so nipawil ed sikayo ed magangano. 

Heb 13:20 Et say Dios na kareenan, a sikato lapu ed talonggaring na dala na maandon sipan, inuli to ya ina wit ed saray inatey so sankabalgan a pastor na saray carnero, salanti Katawan tayo a Jesus, 

Heb 13:21 Yadyarien to kayo komon ed ganaganan maabig a bengatla ya gawa pian gawaen yo komon so linawa to, a gawaen to komon ed sikayo so makapaliket ed arap to, dia ed panamegley nen Jesu-Cristo; a sikato so nagalang komon ed ando Ian ando. Amen. 

Heb 13:22 Balet pikasik ed sikayo, agagi, ya akoen yo komon so salita a panagbilin: ta nansulat ak ed sikayo ed antikey. 

Heb 13:23 Amtaen yo a si agi tayo a Timoteo nablos la pati sikato, no onsabi a magano, siak nengnengen takayo. 

Heb 13:24 Ibano yo so saray amin ya wala a manuley ed sikayo, tan saray amin a sasanto. Ibano'ra kayo na saray taga Italia. 

Heb 13:25 Say gracia so wala komon ed sikayo ya amin. Amen. 

PANGASINENSE Philemon


Phm 1:1 Si Pablo, dinakep nen Jesu-Cristo, tan si agi a Timoteo, isulat mi ed kinen Filemon ya inararo tan katolongan mi, 

Phm 1:2 Tan si Apia met ya agi ya inararo tan si Arquipo ya ibiba mi ed inkasondalo tan dia ed iglesia ya wala ed abung mo: 

Phm 1:3 Gracia ed sikayo tan kareenan na Dios ya Ama tayo tan say Katawan a Jesu-Cristo. 

Phm 1:4 Misalamatak ya andi ebas ed Dios ko, a sasalangbiten ta ka ed saray pikakasik, 

Phm 1:5 No narengelan ko so arom, tan say pananisia ya wala ed sika ed Katawan a Jesus, tan nipaakar ed saray amin a sasanto; 

Phm 1:6 Pian say pikakasakey na pananisiam magmaliw komon a mabiskeg, a nipaakar ed pakaamta ed amin a maabig ya wala ed sikayo, lapu ed Cristo. 

Phm 1:7 Ta wala so dakel a gayagak tan ligliwak lapud arom, ta saray kapusoan na saray sasanto aligliwa ra lapu ed sika, agi. 

Phm 1:8 Kanian angan dia ed kinen Cristo wala so dakel a panmatale'ko pian igangan ko ed sika so manepeg, 

Phm 1:9 Angaman ontan lapud aro lablabayen kon pikasi ed sika, onong a siak si Pablo a masiken, tan natan pinangaw met nen Cristo Jesus: 

Phm 1:10 Kerewen ko ed sika lapud ana'ko ya Onesimo, ya inyana'ko ed saray balor ko, 

Phm 1:11 Sikato a sanen inmona a panaon angapo so kana to ed sika, balet natan makana ed sika, tan dia ed siak: 

Phm 1:12 A sikato so pinapawil ko ya imbaki ed sika a sikaton dili, a salanti, say dilin pusok: 

Phm 1:13 Sikato so nilabay ko komon ya intilak ed siak, pian dia ed ngaran mo tulongan to ak komon dia ed saray balobalor na evangelio: 

Phm 1:14 Balet no angapo so panangyaboloy mo, ag ko komon labay so mangawa na angan anto; pian say kaabigan mo aliwa komon a singa manlapu'd pankaokolan, no ag dia'd mabolos mon linawa. 

Phm 1:15 Ta anganko sikato so niarawi ed satan ed sika ed sakey ya antikey a panaon, pian napawil mo a sikatoy natilak lad sika ed andi anga; 

Phm 1:16 Aliwa Ian singa aripen, no ag lalo nen aripen, singa agi ya inararo, lalo la ed siak, et ingen lalo ni ed sika, aliwa labat a dia ed laman no ag dia ed Katawan. 

Phm 1:17 Bang sirin no ibilang mo ak ya iba, sikato so awaten mo a singa siak a dili. 

Phm 1:18 Et ingen no wala so daiset ya akalamesan to ed sika, odino wala so utang to a daiset, sikatoy yanmo ed kuentak; 

Phm 1:19 Siak si Pablo sikatoy isulat ko ed limak a dili, siak sikatoy omanen ko naani a bayaran: lapu ed ag ko ibaga ed sika ya angan say inkatoom ni nautang mo ed siak. 

Phm 1:20 On, agi; wala koraon so gayagak ed sika dia ed Katawan: pabtelan mo so pusok ed kinen Cristo. 

Phm 1:21 Lapu ed wala so ilalok dia ed katotolok mo, mansulatak ed sika, ya amtak a sika gawaen mo naani so nagkalalo ni nen say ibagak. 

Phm 1:22 Tan ontan met ya itadiaan mo ak na pagtoloyan a nipaakar ed siak: ta ilaloan ko a lapu ed saray pikakasi yo niaboloyak naani ed sikayo. 

Phm 1:23 Ibano to kayo nen Epafras, ya ibak ya nipangaw ed Cristo Jesus; 

Phm 1:24 Tan ontan met si Marcos, si Aristarco, si Dimas, si Lucas, saray katolongan ko. 

Phm 1:25 Say gracia na Katawan tayo a Jesu-Cristo so wala komon ed espiritu yo. Amen. 

PANGASINENSE II Thessalonians


2Th 1:1 Di Pablo tan Silvano tan Timoteo, isulat da ed iglesia na saray taga Tesalonica dia ed Dios ya Ama tayo tan say Katawan tayon JesuCristo: 

2Th 1:2 Say gracia komon so wala ed sikayo tan deen a manlapu ed Dios ya Ama tayo tan dia ed Katawan tayo a Jesu-Cristo. 

2Th 1:3 Nepeg mi so mangiter na salamat ed Dios ya andi ebas nipaakar ed sikayo, agagi, onong ed sikato so makana, ta lapud say pananisia yo ontotobo a mapalalo, tan say aro na balang sakey ed sikayo ya amin a nipaakar ed sakey tan sakey ondarakel; 

2Th 1:4 Kanian sikamin dili mangayaga kami ed sikayo ed saray Iglesia na Dios lapu ed saray anos tan pananisia yo ed amin ya inpakapasegsegang yo tan dia ed saray kaermenan ya itetepel yo; 

2Th 1:5 A sikato so sakey a mapatnag a tanda ed kaptekan na panangokom na Dios; pian nayarian yo komon so ibilang a makana ed panariay Dios, a lapu ed sikato manlilikna kayo met: 

2Th 1:6 No nayari ya ontan a sikato so sakey a matunong ed Dios so pamales na kaermenan ed saray mamaermen ed sikayo, 

2Th 1:7 Tan dia ed sikayo ya apaermen mipainawa kayo ed sikami, sano ompayawar so Katawan tayo a Jesus a manlapu ed tawen ya ibato so saray angeles na pakayari to, a dia ed mandarlang ya apuy, 

2Th 1:8 Iter to so panamales ed saray ag mikabat ed Dios, tan dia ed saray ag ontolok ed evangelio na Katawan tayon Jesus; 

2Th 1:9 A sikara so mantepel na dusa a salanti andi angaan a kabalang da a manlapu ed lupa na Katawan tan dia ed lupa na gloria na pakapanyari to. 

2Th 1:10 Sano sikato so onladia pian narayew ed saray sasantos to, tan pian sikato so pankelawan ed amin ya anisia (ta say panamatua mi ed sikayo asisia) ed satan ya agew. 

2Th 1:11 A dia ed saya pikasi mi kayo met ya andi ebas, pian say Dios tayo ibilang to kayo komon a makana ed inkatawag tan panoen to kayo na kaabigan ed ganaganan pirawat yo tan ganaganan gawa na pananisia a tinekepan na pakayari; 

2Th 1:12 Pian say ngaran na Katawan tayon Jesus komon so nagalgalang ed sikayo, tan sikayo ed sikato, lapu ed gracia na Dios ed sikatayo tan Katawan tayon Jesu-Cristo. 



2Th 2:1 Natan pikasi mi ed sikayo, agagi, nipaakar ed isasabi na Katawan tayon Jesu-Cristo tan say pantitipon tayo ed sikato; 

2Th 2:2 Ta pian ag kayo komon napagalaw a tampol ed kalakal yo, ni say pagonigon, angan lapu'd espiritu, odino dia ed panamegley na salita, odino dia ed panamegley na sulat a singa nanlapu ed sikami a konwari a say agew na Katawan et natan la; 

2Th 2:3 Ag kayo komon patitilaan ed angan siopaman; ta ag ni onsabi, no ag say onsabi ya onona so kapelag ed kasalanan, tan onpatnag so too na kasalanan, say anak na kibabalang. 

2Th 2:4 A sikato so onsumpa tan mangirayew ed sikaton dili ya sumpa ed amin a tinawag na Dios odino say gagalangen; ta pian sikato so onyorong ed loob na templo na Dios, ya iparongtal to so inkasikato a singa Dios. 

2Th 2:5 Ag yo nanonotan, ya sanen wala ak ni ed sikayo, et asalitak so saraya ed sikayo? 

2Th 2:6 Tan natan kabat yo la so manebel, pian sikato komon so makapatnag ed dili a panaon to. 

2Th 2:7 Ta say misterio na inkaandi tunong ongagawa la: wala so saksakey labat natan a manebel, anga ed kaekal to ed dalan. 

2Th 2:8 Et dia ed satan onpatnag so mauges a sikato so pateyen nen Jesus a Katawan ed alingasew na sangi to, tan nabalang lapu ed kipatnag na isabi to: 

2Th 2:9 Sikato, a say isabi to mitokoyan ed gawa nen satanas a pati amin a pakayari tan saray tanda tan saray pamapakelaw a tila, 

2Th 2:10 Tan pati amin a panagsaol na andikaptekan ed saray natawtaw; lapud ag da inawat so aro na katuaan ta pian sikara komon so nilaban. 

2Th 2:11 Tan lapu ed saya say Dios ipawi'to ed sikara so gawa na lingo, pian manisia ra ed sakey a tila: 

2Th 2:12 Pian naokom ira komon ya amin so ag anisia ed katuaan, balet ta nangayagaan da so kapikewetan. 

2Th 2:13 Balet nepeg mi so mangiter na salamat ed Dios ya andi ebas nipaakar ed sikayo, agagi ya inararo na Katawan, ta say Dios pinili tokayo nanlapu la ed gapo ya anga ed kilalaban yo ed panamasantos na Espiritu tan say pananisia ed katuaan: 

2Th 2:14 A sikato so anawagan to ed sikayo ed panamegley na evangelio mi, pian nagamoran yo so gloria na Katawan tayo a Jesu-Cristo. 

2Th 2:15 Ontan sirin, agagi mi'ra, magnayon kayo, tan benbenan yo so saray ugali ya inbangat mi ed sikayo, ed angan dia ed salita, odino dia ed saray sulat mi. 

2Th 2:16 Natan say Katawan tayon JesuCristo a dili, tan say Dios ya angaro ed sikatayo tan angiter ed sikatayo na ligliwa ya andi anga tan maong ya ilalo lapu ed panamegley na gracia, 

2Th 2:17 Ligliwaen da komon so kapusoan yo tan paletnegen da ed amin a maabig a gawa tan salita. 



2Th 3:1 Say kaonoran, agagi, pikasi yo kami, pian say salita na Katawan onkayat tan narayew komon, onong na singa dia ed sikayo met, 

2Th 3:2 Ta pian nilaban kami komon ed saray totoo ya andi tunong tan mamauges; ta sikaran amin angapo so pananisia ra. 

2Th 3:3 Et ingen say Katawan sikato so matoor a sikato so mamaletneg ed sikayo, tan mangyagel ed sikayo ed mauges. 

2Th 3:4 Tan wala so ilalo mi ed Katawan a nipaakar ed sikayo, a gagawaen yo tan gawaen yo met naani so saray bengatla ya igangan mi ed sikayo. 

2Th 3:5 Tan say Katawan ipaloob to so kapusoan yo ed aro na Dios, tan dia ed anos nen Cristo. 

2Th 3:6 Natan ibilin mi ed sikayo, agagi, a dia ed ngaran na Katawan tayon Jesu-Cristo, paliisan yo so amin ya agagi a manaakar ed andi gangan, tan ag ira minonong ed bangat ya inawat da ed sikami. 

2Th 3:7 Ta kabat yo a dili no panon so nepeg yo a mialig ed sikami: ta ag kami nanakar ya angapo so tunong ed sikayo; 

2Th 3:8 Tan ag kami angan ya angapo so bayar na tinapay na angan siopaman, no ag ingen mansagpot tan manbanal, gagawaen ed labi tan agew pian ag kami nagawan makapabelat ed angan siopa ed sikayo: 

2Th 3:9 Aliwan lapud angapo so katonongan mi, no ag ingen pian nagawa kami ya uliran ed sikayo, pian aligen yo kami. 

2Th 3:10 Ta angan sanen wala kami ed sikayo, saya so inbilin mi ed sikayo a say ag mankimey, ag met komon mangan. 

2Th 3:11 Ta nadngelan mi ya wala ray arum a manaakar ed andi ed katunongan ed sikayo, ya ag da arapen so antokaman a gawa, no ag ingen minanawir ira ed saray arum. 

2Th 3:12 Natan saratan a totoo oksoyen mi'ra tan pikasi mi'ra ed Katawan tayon Jesu-Cristo, a mankimey ira ed kareenan, tan kanen da so tinapay dan dili. 

2Th 3:13 Et ingen sikayo, agagi, ag kayo komon nakesawan a mangawa na maabig. 

2Th 3:14 Tan no wala so too ya ag minonong ed salita tayo a nipaakar ed sayan sulat tandaanyo so satan a too, pian ag kayo komon makapiolop ed sikato, ta pian komon nabaingan. 

2Th 3:15 Tan ontan met ag yo ibibilang a kabusol, no ag ingen bilinbilin yo a singa agi. 

2Th 3:16 Et say dilin Katawan na kareenan sikato so mangiter ed sikayo na deen ed amin a panaon tan dia ed amin a pamaakaran. Say Katawan komon so wala ed sikayo ya amin. 

2Th 3:17 Say pangigalang insulat na dilin limak, siak si Pablo, a sikato so panandaan ed ganagana ya sulat: ontan so panagsulat ko. 

2Th 3:18 Say gracia na Katawan tayon JesuCristo komon so wala ed sikayon amin. 

PANGASINENSE TITUS


Tit 3:1 Ipanonot mo ed sikara a pauleyan ira komon ed saray manuley, tan pakauley ya ontolok ira, tan maralato ra ed amin a gawa a maabig, 

Tit 3:2 Ya ag ira mansalita'y mauges nipaakar ed angan siopaman, ag ira mikokolkol, maong komon so linawa' ra, ya ipanengneng da so amin a kaoyamoan ed saray amin a totoo. 

Tit 3:3 Ta sikatayo makulangkulang itayo met nen samay aminsan a panaon, matulay, alingo, a nanlinkor itayo ed saray nambabangil a kabandayan a mauges tan likeliket, a nanbilay itayo ed kaugsan tan kasibletan, a makapasanok, a nanbobosolan so sakey tan sakey ed sikatayo. 

Tit 3:4 Ingen nen nipatnag so kaabigan na Dios a Manangilaban tayo, tan say aro to ed saray totoo, 

Tit 3:5 Aliwa'n lapud saray gawa na inkatunong a ginawa tayo, no ag lapu ed panangasi to inlaban to itayo ed panamegley na panagurasan na kaoman a kianak tan say panamasimbalo na Espiritu Santo, 

Tit 3:6 A sikato so inibung to ya ag nasabsabaan ed sikatayo lapu ed JesuCristo a Manangilaban tayo; 

Tit 3:7 Pian, sano napatunong itayo lapud gracia to, nagawa itayo a mananawir, onong ed panangilalo na bilay ya andi anga. 

Tit 3:8 Tua so saya a salita; et no nipaakar ed saraya a bengatla, labay ko ya ipasisiam, pian saray anisia ed Dios ompaga ra a mangawa ed saray maabig a gawa. Sarayan bengatla sikara so maabig tan mangiter na gunguna ed saray totoo: 

Tit 3:9 Ingen arawyan mo so saray siblangan a maatiw, tan saray kapulian, tan saray pikokolkol, tan pisasangsangan nipaakar ed gangan; ta angapo so niiter dan kaabigan tan angapo so kabaliksan da. 

Tit 3:10 Say too a mangogolo, sikato so patainanen mo ed kasumpal na onona tan komadua a pananimbawa, 

Tit 3:11 Amtam a saya walan agotgot, tan mankasalanan, tan nadusa ed dilin kaisipan to. 

Tit 3:12 Sa no ibakik ed sika si Artemas, odino si Tiquico, manganganat ka ya onla ed siak diman ed Nicopolis: ta ingetar ko so manayam diman ed kabtelan to. 

Tit 3:13 Igangan mo a mapilit si Zenas a managbangat na gangan, tan si Apolos, ya andi komon so onkulang ed sikara. 

Tit 3:14 Tan saray ibiba tayo manaral ira met komon ya ontalona ed saray maabig a gawa nipaakar ed saray agamil a kaokolan pian ag ira naandian na bunga. 

Tit 3:15 Amin ya wala a kaolop ko ibano da ka. Ibanom so saray mangaro ed sikatayo dia ed pananisia. Say gracia so wala ed sikayo komon ya amin. 



Tit 2:1 Et ingen sika, salitaen mo so saray bengatla'n nipaakar ed maabig a bangat; 

Tit 2:2 A saray masiken madangka ra komon, matunong, makalakal, maksil ed pananisia, ed aro, ed anos: 

Tit 2:3 A saray akukulaw masimpit ira ed panagbilay da, aliwa ran managpauges, aliwa ran aripen na dakel ya alak, managbangat iray kaabigan; 

Tit 2:4 Ya ibangat da so saray bibi-i ya ugugaw ya aroen da so saray kaasaawaan da ya aroen da so saray anak da, 

Tit 2:5 A mankalakal ira, malinis ira, maasikaso ra ed abung, makuli ra, pauleyan ira ed saray asawa ra a dili, pian agnaayew so salita na Dios: 

Tit 2:6 Bilin mo met so saray balolaki pian mankalakal ira: 

Tit 2:7 A dia ed saray amin a bengatla ompatnag ka a pinagkauliran na saray maabig a gawa: a dia ed panangibangat ipanengneng mo so kaptekan ed katunongan, 

Tit 2:8 Salita a maabig, ya ag nabalaw; a say onsumpa onbaing komon, ya angapo so antokaman a mauges a nayarian to'n salitaen ed sikatayo. 

Tit 2:9 Simbawam met so saray paararipen pian pauleyan ira ed saray katawan da a paliketen da ra ed amin, aliwa a maebat; 

Tit 2:10 Ya ag ira mantakew, no ag ingen ipanengneng so amin a maabig a katooran; pian dia ed amin parakepen da so bangat na Dios a Manangilaban tayo. 

Tit 2:11 Ta say gracia na Dios, a nantarok na panangilaban ed amin a katooan nipatnag, 

Tit 2:12 Ya ibanga'to itayo, a dia'd pangibeneg tayo na ag inkamaridios tan saray ibibeg a mangaraldalin, manbilay itayo komon ed saya'n panaon a sidarangka tan sitotunong tan sisasalamsam; 

Tit 2:13 Ya alagden so ilalo a mapalar, tan say kipatnag a sigogloria na baleg a Dios tan Manangilaban tayo a si Jesu-Cristo; 

Tit 2:14 Ya initer to so inkasikato ya insalat ed sikatayo, pian dondonen to itayo ed amin a kaugsan, tan linisan to so sakey a baley a nipaakar a kien to'n dili, mapaga ed saray maabig a gawa. 

Tit 2:15 Saraya'n bengatla so salitaen mo, tan ikalar mo tan mansimbawa ka ed nagnap ya uley. Angapo komon so manmodmora ed sika. 



Tit 3:1 Ipanonot mo ed sikara a pauleyan ira komon ed saray manuley, tan pakauley ya ontolok ira, tan maralato ra ed amin a gawa a maabig, 

Tit 3:2 Ya ag ira mansalita'y mauges nipaakar ed angan siopaman, ag ira mikokolkol, maong komon so linawa' ra, ya ipanengneng da so amin a kaoyamoan ed saray amin a totoo. 

Tit 3:3 Ta sikatayo makulangkulang itayo met nen samay aminsan a panaon, matulay, alingo, a nanlinkor itayo ed saray nambabangil a kabandayan a mauges tan likeliket, a nanbilay itayo ed kaugsan tan kasibletan, a makapasanok, a nanbobosolan so sakey tan sakey ed sikatayo. 

Tit 3:4 Ingen nen nipatnag so kaabigan na Dios a Manangilaban tayo, tan say aro to ed saray totoo, 

Tit 3:5 Aliwa'n lapud saray gawa na inkatunong a ginawa tayo, no ag lapu ed panangasi to inlaban to itayo ed panamegley na panagurasan na kaoman a kianak tan say panamasimbalo na Espiritu Santo, 

Tit 3:6 A sikato so inibung to ya ag nasabsabaan ed sikatayo lapu ed JesuCristo a Manangilaban tayo; 

Tit 3:7 Pian, sano napatunong itayo lapud gracia to, nagawa itayo a mananawir, onong ed panangilalo na bilay ya andi anga. 

Tit 3:8 Tua so saya a salita; et no nipaakar ed saraya a bengatla, labay ko ya ipasisiam, pian saray anisia ed Dios ompaga ra a mangawa ed saray maabig a gawa. Sarayan bengatla sikara so maabig tan mangiter na gunguna ed saray totoo: 

Tit 3:9 Ingen arawyan mo so saray siblangan a maatiw, tan saray kapulian, tan saray pikokolkol, tan pisasangsangan nipaakar ed gangan; ta angapo so niiter dan kaabigan tan angapo so kabaliksan da. 

Tit 3:10 Say too a mangogolo, sikato so patainanen mo ed kasumpal na onona tan komadua a pananimbawa, 

Tit 3:11 Amtam a saya walan agotgot, tan mankasalanan, tan nadusa ed dilin kaisipan to. 

Tit 3:12 Sa no ibakik ed sika si Artemas, odino si Tiquico, manganganat ka ya onla ed siak diman ed Nicopolis: ta ingetar ko so manayam diman ed kabtelan to. 

Tit 3:13 Igangan mo a mapilit si Zenas a managbangat na gangan, tan si Apolos, ya andi komon so onkulang ed sikara. 

Tit 3:14 Tan saray ibiba tayo manaral ira met komon ya ontalona ed saray maabig a gawa nipaakar ed saray agamil a kaokolan pian ag ira naandian na bunga. 

Tit 3:15 Amin ya wala a kaolop ko ibano da ka. Ibanom so saray mangaro ed sikatayo dia ed pananisia. Say gracia so wala ed sikayo komon ya amin. 

PANGASINENSE MATTHEW


Mat 1:1 Say libro na kapolian nen JesuCristo, anak nen David, anak nen Abraham. 

Mat 1:2 Si Abraham inilalak to'y Isaac; et si Isaac, inilalak to'y Jacob; et si Jacob inilalak to'y Judas tan saray agagi to; 

Mat 1:3 Et si Judas inilalak to ed kinen Tamar di Fares, tan Zara; et si Fares inilalak to'y Esrom; et si Esrom inilalak to'y Aram; 

Mat 1:4 Et si Aram inilalak to'y Aminadab; et si Aminadab inilalak to'y Naason; et si Naason inilalak to'y Salmon; 

Mat 1:5 Et si Salmon inilalak to ed kin 

Mat 1:6 Et si Jesse inilalak to'y ari David. Et si David inilalak to'y Salomon ed samay bii ya asawa nen saman nen Urias; 

Mat 1:7 Et si Salomon inilalak to'y Robboam; et si Robboam inilalak to'y Abias; et si Abias inilalak to'y Asa; 

Mat 1:8 Et si Asa inilalak to'y Josaphat; et si Josaphat inilalak to'y Joram; et si Joram inilalak to'y Ozias; 

Mat 1:9 Et si Ozias inilalak to'y Joatam; et si Joatam inilalak to'y Acaz; et si Acaz inilalak to'y Ezequias; 

Mat 1:10 Et si Ezequias inilalak to si Manases; et si Manases inilalak to si Amon; et si Amon inilalak to si Josias; 

Mat 1:11 Et si Josias inilalak to si Jeconias tan saray agagi to, diad panaon ya inkiakar da ed Babilonia. 

Mat 1:12 Et kayari na inkiakar da ed Babilonia, si Jekonias inilalak to'y Salatiel; et si Salatiel inilalak to'y Zorobabel; 

Mat 1:13 Et si Zorobabel inilalak to'y Abiud; et si Abiud inilalak to'y Eliakim; et si Eliakim inilalak to'y Azor; 

Mat 1:14 Et si Azor inilalak to'y Sadoc; et si Sadoc inilalak to'y Aquim; et si Aquim inilalak to'y Eliud; 

Mat 1:15 Et si Eliud inilalak to'y Eleazar; et si Eleazar inilalak to'y Matan; et si Matan inilalak to'y Jacob; 

Mat 1:16 Et si Jacob inilalak to'y Jose ya asawa nen Maria, a dia ed sikato nianak si JESUS a tinawag na CRISTO. 

Mat 1:17 Kanian amin daray kapolian manlapu'd kinen Abraham anga ed kinen David labin-apat a kapolian; et manlapu'd David anga ed inkiakar da ed Babilonia labin-apat a kapolian; et manlapu'd inkiakar da ed Babilonia anga ed kinen Cristo labin-apat a kapolian. 

Mat 1:18 Bang say inkianak nen JesuCristo onia: Sanen akidesposada'y Maria ya ina to ed kinen Jose; sanen ag ni ra nansingeran aromog ya malokon lapud pakayari Espiritu Santo. 

Mat 1:19 Et si Jose ya asawa to, bangta sikato so sakey a too'n maptek, tan agto gabay a gawaen a pangaligay lapag, ninono'ton tainan ed maamot. 

Mat 1:20 Balet sanen if'sipen to so sarayan bengatla , nia, sakey ya angel na Katawan so pinmayawar ed sikato ed sakey a kugip, a kuan to, Jose, sika anak nen David, ag ka ontakot ya mangawat ed Maria ya asawam: ta say nilokon ed sikato manlapu'd pakayari na Espiritu Santo. 

Mat 1:21 Et sikato yanak to naani so sakey ya anak a laki; et tawagen mo naani so JESUS a ngaran to; to sikato ilaban to naani so baley to ed saray kasalanan da. 

Mat 1:22 Bang say a ya amin agawa pian nasumpal so sinalita na Katawan ed panamegley na profeta, a kuan to, 

Mat 1:23 Nia, say virgen manlokon naani, tan yanak to so sakey ya anak a laki, Et tawagen da naani so ngaran to ya Emmanuel; A, no nipatalos, kabaliksan toy, Say Dios wala ed sikatayo. 

Mat 1:24 Et si Jose aliing ed ugip to, et ginawa to so onong na inbilin na angel na Katawan ed sikato, et inawat' to so asawa to; 

Mat 1:25 Tan sikatoy agto siningeran ya anga ed inpakapangianak to na sakey ya anak a laki; et tinawag to so ngaran to ya JESUS. 



Mat 2:1 Et sanen nianak la'y Jesus diman ed Belen na Judea ed saray agew nen ari Herodes, nia, Makabat a totoo a nanlapu ra ed letakan linmara ed Jerusalem, a inkukuan da, 

Mat 2:2 Ined no kawalaan na nianak ya Ari na saray Judios? ta anengneng mi so bitewen to ed letakan, et linma kami dia a mangigalang ed sikato. 

Mat 2:3 Et sanen nadngel ya nen Herodes ya ari, agonigon, tan pati amin a Jerusalem akigonigon ed sikato. 

Mat 2:4 Et sanen tinipon to so saray amin a manonaan ya sacerdote tan saray escribas na baley, inopape'to ed sikara no ined kasi kianakan nen Cristo. 

Mat 2:5 Et inkuan dad sikato, Dia ed Belen na Judea: ta ontan so insulat na profeta, 

Mat 2:6 Et sika, Belen, dalin na Juda, Aliwa kan kamelagan ed saray manonaan na Juda: Ta dia ed sika so pawayan na sakey a manuley, A sikato naani manpastol ed baley ko ya Israel. 

Mat 2:7 Saman la si Herodes tinawag to so saray Makabat a totoo ed maamot, tan inopape' to ya maong ed sikara so panaon ya impatnag na bitewen. 

Mat 2:8 Et inbaki to ra ed Belen a kuan to, Onla kayo tan osisaen yo'n maong so inpaakar ed ugaw; et no sikato so nalmo yo la, ipakabat yo'd siak, pian onla ak met et mangigalang ak ed sikato. 

Mat 2:9 Et sanen nadngel da la so ari, intuloy day kurang da; et nia, say bitewen ya anengneng da ed letakan, linma ed onaan da, anga ed insabi tan intonda to ed tagey na kawalaan na ugaw. 

Mat 2:10 Et sanen anengneng da so bitewen, nanliket ira na mapalalo'n baleg a liket. 

Mat 2:11 Et linmoob ira ed abung et anengneng da so ugaw a pati si Maria ya ina to; et dinmakmomo ra tan angigalang irad sikato; tan nen nilukasan da so saray kayarian da angisaklang ira'd sikato na saray bagat ya balitok tan incienso tan mirra. 

Mat 2:12 Tan bangta binilin ira na Dios dia ed sakey a kugip ya ag ira onpawil ed kinen Herodes, pinmawil ira ed dalin dan dili ed sananey a dalan. 

Mat 2:13 Et sanen akatainan la ra, nia, sakey ya angel na Katawan so pinmayawar ed Jose ed sakey a kugip, a kuan to, Bangon ka tan ala'm so ugaw tan say ina to, et onbati' kad'man ed Egipto, tan manayam kad'man ya anga ed pangibagak ed sika; ta si Herodes anapen to naani so ugaw ya pateyen. 

Mat 2:14 Et sikato'y binmangon et inali to so ugaw tan say ina to ed labi, ed linmara'd Egipto; 

Mat 2:15 Et nanayam diman ya anga ed inpatey nen Herodes: pian nasumpal so sinalita na Katawan ed panamegley na profeta, a kuanto, Tinawag ko so ana'ko a nanlapu ed Egipto. 

Mat 2:16 Saman la si Herodes, nen anengneng to a niludlurey na saray Makabat a totoo, asanokan a mapalalo, et angibaki, tan inpapatey to'ray amin ya ugugaw a lalaki ya wala ed Belen, tan dia ed amin a sakop to, manlapu'd mantaon na duaran taon tan mamaleksab, onong na panaon ya akabatan ton maong ed saray Mangakabat a totoo. 

Mat 2:17 Saman la asumpal so sinalita nen profeta Jeremias, a kuan to, 

Mat 2:18 Say voces nadngel dia ed Rama, Pannangis tan baleg a paningel, Si Raquel ya nanangisan to ray anak to; Tan agto impaligliwa, ta lapu'd no andi la ra. 

Mat 2:19 Balet sanen inatey si Herodes, nia, sakey ya angel na Katawan so pinmatnag ed sakey a kugip ed kinen Jose diman ed Egipto, a kuan to. 

Mat 2:20 Bangon ka tan ala'm so ugaw tan say ina to tan onla ka ed dalin na Israel: ta inatey la so saray nanaanap ed bilay na ugaw. 

Mat 2:21 Et sikato binmangon tan inala to so ugaw tan say ina to, et linma ed dalin na Israel. 

Mat 2:22 Balet sanen nadngelan to ya si Arquelao so manaari ed Judea a sinmalat ed ama to'n Herodes, tinmakot ya onlad'man; et lapu'd binilin na Dios ed sakey a kugip, linma ed saray sakop na Galiiea, 

Mat 2:23 Et linma tan nanayam ed sakey a ciudad a manngaran na Nazaret; pian nasumpal so sinalita na saray profetas, ya sikato so ingaran naani sakey a Nazareno. 



Mat 3:1 Et dia ed saraman ya agew sinmabi si Juan a Bautista, ya manpopulong ed lawak na Judea, ya ikukuan to, 

Mat 3:2 Manpataoli kayo; ta say panarian na tawen asinger la. 

Mat 3:3 Ta sikato ya man so sinalita nen profeta Isaias, a cuan to, Say voces na sakey a maingal ed lawak, Itadia yo so dalan na Katawan, Petek yo so saray basbas to. 

Mat 3:4 Bang si Juan nankawes na bago'y camello, tan sakey a balkes a katat so niliber ed awak to; et say tagano to nen saman saray doron tan dilo ed takel. 

Mat 3:5 Saman pinmaway ed sikato so Jerusalem, tan amin a Judea, tan amin a dalin ed kaliberliber na Jordan; 

Mat 3:6 Et inpabinyagan ira ed sikato dia ed ilog a Jordan, ya inpapatua ra so saray kasalanan da. 

Mat 3:7 Balet sanen anengneg to'n amayamay ed saray Farlseos tan Saduceos ya oonla ra ed panaminyag to, inkuan to'd sikara, Sikayo'n poli na saray uleg, siopa so angipasakbay ed sikayo'n onbatik a manlapu ed sanok ya onsabi? 

Mat 3:8 Mamapaway kayo sirin na bunga a makana'd panagsibkel: 

Mat 3:9 Et agyo nonoten ya ikuan ed loob yo'n dili, Si Abraham so pinagkaama mi: ta kuan ko'd sikayo, ya say D os nayarian to'd saraya'n bato so mamaalagey na saray anak ed Abraham. 

Mat 3:10 Et natan say wasay dinmapo la ed lamot na saray kiew; kanian balang kiew ya agmamapaway na maong a bunga napopo, tan nibantak ed apuy. 

Mat 3:11 Siak a tua binyagan takayo ed danum a nipaakar ed panagsibkel: bang balet say mantombok ed siak, kakanaan to, no ag ibantak ed paway tan gatin-gatinan na saray totoo. 

Mat 3:12 Say pay pay to wala ed lima to, et pokpokan to'n maong so bayowan to naani; tan tiponen to naani so trigo to'ya iloob ed kamalir, sa balet so day ami ipool to naani ed apuy ya agnaerep. 

Mat 3:13 Saman la sinmabi si Jesus a nanlapu ed Galilea ed Jordan ed kinen Juan, pian pabinyagan ed sikato. 

Mat 3:14 Si Juan balet nilabay to komon ya baa ten a kuan to, Siak so mannkaokolan a pabinyagan ed sika, et onla ka dia ed siak? 

Mat 3:15 Balet inmebat si Jesus a nankuan ed sikato, Abobonan mo ya naatan: ta ontan so manepeg ed sikata ya pananumpal na amin a kaptekan. Saman la akiabobon ed sikato. 

Mat 3:16 Et si Jesus, sanen abinyagan la, tinmatdang a tam pol a nanlapu ed danum; et nia, alukasan so saray tawen ed sikato, et anengneng to so Espiritu na Dios ya onleleksab a singa sakey a malapati, tan oonla ed sikato; 

Mat 3:17 Tan nia, sakey a voces a nanlaapu ed saray katawenan a kuan to, Saaya so Ana'ko ya inararok; napaliketak ya maong ed sikato. 



Mat 4:1 Saman la si Jesus inyakar na Espiritu ed kalawakan, pian toksoen na diablo. 

Mat 4:2 Et sanen nanayunal ya apat a plo'y agew tan apat a ploy labi, insan narasan. 

Mat 4:3 Et say mananokso sinminger tan inkuan to ed sikato, No sika so Anak na Dios, igangan mo a saraya'n bato et magrnaliw iran tinapay. 

Mat 4:4 Bangbalet sikato inmebat tan inkuan to, Wala'n nisulat, Aliwa a say tina pay labat so na panbilay na too, noag say amin a salitan onbesngaw ed sangi' Dios. 

Mat 4:5 Sam an la say diablo inyakar to ed masantos a ciudad; tan inpasen to ed toktok na templo, 

Mat 4:6 Tan kuan to ed sikato, No Anaka'y Dios, ontaboy ka: ta walan nisulat, Sikato bilinen to naani so saray angeles to nipaakar ed sika: Dia ed saray taklay da sampaten daka naani, Ompano nisapigar moy salim ed sakey a bato. 

Mat 4:7 Inkuan nen Jesus ed sikato, Wala met a nisulat, Sika ag mo gawaen so panalsali ed Dios a Katawan mo. 

Mat 4:8 Say diablo yakar to lamet ed saakey a san katagyan a palandey, tan ipanengneng to ed sikato so saray amin a panarian na mundo, tan say dayew da; 

Mat 4:9 Tan inkuan to ed sikato, Amin dara nia iter ko ra naani ed sika, no ondakmomo ka tan igalang mo ak. 

Mat 4:10 Saman la inkuan nen Jesus ed sikato Arawi ka dia, Satanas: ta wala'n n'isulat, Sika igalang mo aani so Dios a Katawan mo, tan sikato lab at so panlinkoran mo. 

Mat 4:11 Saman la tinainan na diablo; et nia, saray angeles sinmabi ra tan nanlinkor ira ed sikato. 

Mat 4:12 Nen nandngelan to a si Juan wala'n nipangaw pinmawil ed Galilea; 

Mat 4:13 Tan sanen tinainan to so Nazaret, linma'n nanayam ed Capernaum, ya wala ed gilig na dayat, dia ed saray ketegan na Zabulon tan Neftali: 

Mat 4:14 Ta pian nasumpal so sinal ita nen profeta Isaias, a kuan to, 

Mat 4:15 Say dalin na Zabulon, tan say dalin na Neftali, Ya mamaarap ed dayat, ed labas na Jordan, Galilea na saray Gentiles, 

Mat 4:16 Say baley a manyudyurong ed kabilungtan Anengneng to'y baleg a liwawa, Tan dia ed saray manyudyurong ed dalin tan anino'y patey, Pinmelnak ed sikara so liwawa. 

Mat 4:17 Nanlapu'd saman a panaon ginmapo'y Jesus a nanpulong, tan nankuan, Mansibkel kayo; ta asinger la so panaria'y tawen. 

Mat 4:18 Et dia'd panaakarakar to ed abay na dayat na Galilea, anengneng to'ray duara'n san-agi, si Simon ya inngaran na Pedro, tan si Andres ya agi to, a mangipepelag ira na iket dia ed dayat; ta lapu'd no somisigay ira. 

Mat 4:19 Et kuan to'd sikara, Tombo', kayo ed siak, tan gawaen takayo'n sornisigay na totoo. 

Mat 4:20 Et tampol a tinainan da so saaray iket da, tan tinmombok ira ed sikato. 

Mat 4:21 Etdia'dpanaakar to'n nanlapud' man anengneng to 'ray sananey a duara'n sanagi, si Santiago ya anak nen Zebedeo, tan si Juan ya agi to, dia ed paraw a pati si Zebedeo ya ama ra, ya aayomaan da 'ray iket da; et tinawag to ra. 

Mat 4:22 Et tam pol a tinainan da so paraw tan si amara, et tinmomboc ira ed sikato. 

Mat 4:23 Et si Jesus nanliberliber ed amin a Galilea, ya nanbabangat ed sinagoga ra, tan inpopulong to so evangelio na panarian, tan nantatambal na amin a nengneng na sakit tan am in a nengneng na beblay day ombaley. 

Mat 4:24 Et say balita nipaakar ed sikato kinmayat ed amin a Siria: et inyaakar da ed sikato so saray amin ya agmakayari, saray pineketan na nanbabangil a sakit tan kairapan, saray aselepan na saray demonio, saray dumurulot, tan apagpag ; et pinaabig to ra. 

Mat 4:25 Tan tinmombok ed sikato so baleg ya olop na karaklan a nanlapu ed Galilea, tan Decapolis tan Jerusalem tan Judea tan nanlapu'd labas na Jordan. 



Mat 5:1 Et sanen nanengneng to 'ray amayamay a totoo, tinmatdang ed palandey: et nen akayurong la, saray babangatan to sinminger irad sikato: 

Mat 5:2 Et binesua' toy sangi to tan inbanga'to ra, a kuan to, 

Mat 5:3 Mapalar iray duruka ed espiritu; ta sikara'y makankien na panaria'y tawen. 

Mat 5:4 Mapalar iray mannangis: ta sikara'y naligliwa. 

Mat 5:5 Mapalar iray maoyamo: ta taawiren da'y dalin. 

Mat 5:6 Mapalar iray narasan tan nappgaan onong ed katonongan: ta sikara'y peselen. 

Mat 5:7 Mapalar iray mapangasi: ta makagamor ira'y panangasi, 

Mat 5:8 Mapalar iray maralus ed puso: ta nanengneng da so Dios. 

Mat 5:9 Mapalar iray managpadeen; ta ingaran ira'y anak na Dios. 

Mat 5:10 Mapalar iray apasegsegang la nisengeg ed katonongan: ta sikara'y makankien na panaria'y tawen. 

Mat 5:11 Mapalar kayo sano balawen da kayo'y totoo, tan pasegsegangen da kayo, tan salitaen da'y amin a nengneng na mauges a sumpa'd sikayo, nisengeg ed siak, ya mantila ra. 

Mat 5:12 Mangayaga kayo tan manliket kayo'n mapalalo; ta balbaleg so tuumang yo ed tawen: ta ontan met so inpamasegsegang da ed saray profetas ya akaona'n nanbilay nen sikayo. 

Mat 5:13 Sikayo so asin na dalin: balet no say asin ontabang, anto'y pangasin ed sikato? angapo la so mogmo a kakanaan to, no ag ibantak ed paway tan gatin-gatinan na saray totoo 

Mat 5:14 Sikayo so silew na mundo. Say sakey a ciudad ya nipasen ed tapew na sakey a pokdol agnayari'n yamot. 

Mat 5:15 Tan ag met selselan na totoo so sakey a lamparaan, et insan da yan ed silong na salop, no ag dia ed panangitoonan; et sindagan to'ray amin a wala ed loob na abung. 

Mat 5:16 Ontan met pasindagen yo komon so silew yo ed arap na saray totoo; pian nanengneng da so saray maong a gawa yo, et galgalangen da so Ama yo ya wala ed tawen. 

Mat 5:17 Agyo isipen a linma ak dia a mamagbag na gangan ono saray sinalita na saray profetas: agak linmadia a mamagbag, noag say manumpal. 

Mat 5:18 Ta tua kuan ko ed sikayo, Anga'd kabalang na tawen tan dalin, ag balot nabalang so angan sakey a jota ono sakey a tulnek na gangan, ya anga ed kasumpal na amin a bengatla. 

Mat 5:19 Kanian siopaman ya agmangonor na sakey ed sarayan ankekelag a gangan, tan mangibangat na ontan ed saray totoo, ingaran naani kamelagan ed panaria'y tawen: balet siopaman a mangonor tan mangibangat ed sikara, sikato so ingaran naani baleg ed panaria'y tawen. 

Mat 5:20 Ta kuan ko ed sikayo, ya agkayon balot makaloob ed panaria'y tawen no say inkatonong yo ag ontalona ed inkatonong na saray escribas tan Pariseos. 

Mat 5:21 Nadngelan yo ya nibaga ed saray totoo sanen inmona'n panaon, Ag ka mamatey; et siopaman a mamatey wala naani ed kaatapan na kaokom: 

Mat 5:22 Balet kuan ko ed sikayo a balang sakey a manpasnok ed agi to wala naani ed kaatapan na kaokom; et siopaman a mangikuan ed agi to na, Raca wala naani ed kaatapan na singbatan; et siopaman ya mangikuan, Makulangkulang ka, wala naani ed kaatapan na infierno na apuy. 

Mat 5:23 Kanian no isasaklang mo so bagat mo ed altar, et nanonotan mod'man ya say agim et wala'y bengatla'n pamosolan to ed sika. 

Mat 5:24 Itilak mod'man so panangaro'm ed arap na altar, et onla ka, ta mipulangan ka ni'n onona ed agim, insan ka ed satan onla tan isaklang mo so panangaro'm. 

Mat 5:25 Mipulangan ka'n magano ed kabosol mo, ambegya'n mioolop ka ni ed sikato ed dalan; ta ompan say kabosol mo et isaklang to ka ed okom, tan say okom ited to ka ed oficial, et nitobong ka ed panangipangawan. 

Mat 5:26 Tua kuan ko ed sika, Ag kan balot makapaway diman, anga ed pakabayar mo'y kaonoran a marabilis. 

Mat 5:27 Nadngelan yo ya nikuan, Ag ka mikalugoran ed ag mo asawa: 

Mat 5:28 Balet kuan ko ed sikayo, a balang sakey ya onlimgis ed sakey a bii ed pangagum to, akilawanan la ed sikato dia'd puso to. 

Mat 5:29 Et no say matam a kawanan so makapagapol ed sika, sukit mo, tan ipulisay mo'd sika: ta magmaong ni ed sika ya natawtaw so sakey ed saray kabiangan mo, et say amin a laman mo ag nibantak ed infierno. 

Mat 5:30 Et no say limam a kawanan so makapagapol ed sika: potot mo, tan ipulisay mo ed sika: ta magmaong ni ed sika ya natawtaw so sakey ed saray kabiangan mo, tan aliwan say amin a laman mo so nibantak ed infierno. 

Mat 5:31 Asalita met, Siopaman ya laki a mangisian na asawa to, itdan to komon na sulat ed inpansian: 

Mat 5:32 Balet kuan ko ed sikayo, ya say balang sakey a laki a mangisian na asawa to, no aliwa'n nisengeg ed lawan, sikato'y mangited na sengega'y pikakalugoran tonia; et say siopaman a laki'n mangasawa ed bii ya insian mankasalanan na pikalugoran. 

Mat 5:33 Lamet, nadngelan yo'n nibaga ed saray totoo nen inmona a panaon, ya Agmo benegan so sambam, noag ingen sumpalen mo ed Katawan so saray sambam: 

Mat 5:34 Ingen kuan ko ed sikayo, Ag kayo mansamba'n balot; angan diad ngaran na tawen, ta sikato so trono na Dios; 

Mat 5:35 Angan diad ngaran na dalin, ta sikato so totoonan na saray sali to; angan diad ngaran na Jerusalem, ta sikato'y ciudad na baleg ya Ari. 

Mat 5:36 Ag ka met mansamba nisengeg ed olom, ta sika ag mo nayarian so mangawa'y sakey a buek ya ampoti, ono andeket. 

Mat 5:37 Noag say onia so panagsalita yo, On, on; Andi, andi: et say antokaman a nagkalalo nen saraya manlapu'd mauges.

Mat 5:38 Nadngelan yo a nikuan, Mata ed mata, ngipen ed ngipen: 

Mat 5:39 Et ingen kuan ko ed sikayo, Agyo sasalangaten iman so mauges: noag say siopaman a manampal ed aping mo'n kawanan, ipaarap mo ed sikato met so pagpag. 

Mat 5:40 Tan no siopan too mikulkolan ed sika, tan alaen to'y kawes mo, paolian mo'n wala'd sikato met so kolibenben mo.

Mat 5:41 Tan say siopaman a mamasoot ed sika ya onla ed sakey a milla, miolop ka ed sikato ed duara'n milla. 

Mat 5:42 Itdan mo 'may mankerew ed sika, tan ag mo tatainan iman so mampirawat a miutang ed sika. 

Mat 5:43 Nadngelan yo la'n asalita Aroen mo'y kaparam a too, tan gulaen mo'y kabosol mo: 

Mat 5:44 Et ingen kuan ko ed sikayo, Aroen yo ray kabosol yo, tan pikasi saray mamasegsegang ed sikayo; 

Mat 5:45 Pian nayarian yo'y magmaliw ya anak ira nen Ama yo'n wala ed tawen: ta sikato pabutayen to so banua to ed saray mauges tan maong, tan papelagen to'y uran ed saray matonong tan aliwa'n matonong. 

Mat 5:46 Ta no aroen yo ray mangaro ed sikayo, anto so tumang ya naalagar yo? angan saray publicanos agda kasi gawen so ontan lanlamang? 

Mat 5:47 Et no galangen yo so saray agagi yo lambengat, anto so gawaen yo ni a nagkalalo nen saray arum? angan saray Gentiles agda ta kasi gawaen so ontan lanlamang? 

Mat 5:48 Nayadyari kayo komon a singasay mangatatawen ya Ama yo sikato so ayadyari. 



Mat 6:1 Paliisan yo so pangawa yo'y inkatonong yo ed arap na totoo, pian nanengneng da kayo: ta no andi angapo'y tumang yo'd Ama yo'n wala ed tawen. 

Mat 6:2 Kanian sano mamayabol ka, agmo papaknolen so trumpeta ed arap mo, a singa gawaen daray mansimpisimpitan dia ed saray sinagogas tan dia ed saray polpulong, pian sikara so idayew na saray totoo, Tuatua ya kuan kod sikayo, Inawat da la'y tumang da. 

Mat 6:3 Ingen bangno mamayabol ka, ag komon nakabata'y liman a kawigi so gawae'y liman a kawanan: 

Mat 6:4 Pian saray panamayabol mo et maamot: et say Amam a makanengneng ed maamot tumangan to ka naani. 

Mat 6:5 Tan bangno mikasi kayo ag kikomon singa saray mansimpisimpitan: ta labalabay day manalagey a manpikasi dia ed saray sinagogas tan dia ed saray soysuyok na polpolong, pian nanengneng ira na totoo. Tuatua ya kuan ko ed sikayo, Inawat da la'y tumang da. 

Mat 6:6 Ingen sika, bangno mikasi ka, onloob ka ed silir mo, et no nikapot mo la so pintom, insan ka mikasi ed Aniam ya wala ed amot, et say Amam ya wala ed amot tumangan to ka, 

Mat 6:7 Tan dia'd panagpikasi, agmo agamilen so andi kakanaan a pangolioli na salita, a singa gawa na saray Gentiles lapu'd isisipen da'n natalineng ira nisengeg ed dakel a panagsalita ra. 

Mat 6:8 Ag kayo komon sirin singa sikara: ta si Ama yo amta to ray antokaman a kaokolan yo, ed arapen a mankerew kayo ed sikato. 

Mat 6:9 Kanian onia-sirin no mikasi kayo; Ama mi'n wala ka ed tawen, Nagalang komon so ngaran mo. 

Mat 6:10 Onsabi komon so panarian mo. Nagawa komon so linawam, onong ed tawen, ontan met ed dalin. 

Mat 6:11 Say kanen mi'n agew-agew iter mo'd sikami ed agew aya. 

Mat 6:12 Tan perdonam iray utang mi a singa say inpamerdona mi met ed saray akautang ed sikami. 

Mat 6:13 Tan ag mo kami yaboloy ed tokso, ilaban mo kami ingen ed mauges. Lapud kienmo'y panarian, pakayari tan gloria ya andi angaan. Amen . 

Mat 6:14 Ta no perdonaen yo 'ray totoo ed kaugsan da, say Ama yo'n mangatatawen perdonaen to kayo met. 

Mat 6:15 Balet no ag yo perdonaen so saray totoo ed saray kaugsan da, agto kayo met perdonaen nen Ama yo ed saray kaugsan yo. 

Mat 6:16 Ontan met, bangno manayunal kayo, ag kayo komon singa saray mansimpisimpitan, ya maermen so lupa ra: ta balbaliwen day nengneng na kalupaan da, pian nanengneng ira na totoo ya manayunal ira. Tuatua kuan ko ed sikayo, Inawat da la so upa ra. 

Mat 6:17 Sika balet, sano manayunal ka, lanam so olom tan dilamosan mo'y lupam; 

Mat 6:18 Pian agda ka nanengneng na totoo ya manayunal ka, noag si Amam ya wala ed amot: et si Amam ya makanengnenged amot, tumangan to ka. 

Mat 6:19 Ag kayo mantipon a nipaakad ed sikayo na kaykayamanan ed tapew na dalin, a sikara'y deralen na saray bokbok tan lati, tan sikara'y kotkoten tan takewen dia na saray matakew: 

Mat 6:20 Noag say mantipon kayo a nipaakar ed sikayo na kaykayamanan ed tawen, ya diman ag deralen na saray bokbok tan lati, tan diman ag kotkoten tan ag takewen na saray matakew: 

Mat 6:21 Ta no ined so kawalaa'y kayamanan mo, diman met so kawalaa'y pusom. 

Mat 6:22 Say mata sikato'y lampara na laman: kanian no say matam ed maralus, say amin a laman mo nalingbus na liwawa.

Mat 6:23 Bangbalet no say matam ed mauges; say amin a laman mo nalingbus na bilunget. Kanian no say silew a wala ed sika et ambilunget, agay la'y kabaleg na bilunget! 

Mat 6:24 Angapo'y too a makapanlinkor ed duaran katawan: ta balang laya gulaen to so sakey et aroen to so sananey; ono andi mansiansia ed sakey et balawen to so sananey. Ag yo nayarian so manlinkor ed Dios tan saray kayamanan. 

Mat 6:25 Kanian kuan ko'd sikayo, Ag kayo mapaga'd panagbila'yo no anto so kanen yo, ono anto so inumen yo; agyo met kapagaa'y laman yo, no anto so ikawes yo. Agta kasi mamabli bilay nen say kanen, tan say laman nen say kawes? 

Mat 6:26 Imano yo ray kamanokan ed tawen, ya ag ira mantatanaman, ag ira met manaani, tan ag ira met mantipon ed kamkamalir; et say mangatatawen ya Ama yo tataganoen to ra. Ag kayo ta mamabli nen sikara? 

Mat 6:27 Et siopa ta ed sikayo so, lapu ed kapagaan to makapangyarum na sankasiko ed inalagyan to? 

Mat 6:28 Tan akin a mapaga kayo nipaakar ed kawes? Omameng yo 'ray lirios ed uma, no panon so katotobo ra; ag ira mankimey, ag ira met maninaramey: 

Mat 6:29 Ingen kuan ko'd sikayo, ya angan si Salomon dia ed amin a karakpan to ag akawesan a singa sakey ed saraya. 

Mat 6:30 Et no onia so panangawes na Dios ed dika na uma, ya natan wala, insan nabuas et nibontok ed dalikan, ag kasi nagkalalo so pangawes to ed sikayo, Oh sikayo melag a pananisia? 

Mat 6:31 Ag kayo sirin mapaga, ya ikuanyo, Anto kasi kanen mi? ono, Anto kasi inumen mi? eno, Anto kasi pankawes mi?

Mat 6:32 Ta saraya ya amin a bengatla so anapen na saray Gentiles; et say Ama yo'n mangatatawen amta to ya nakaokolan yo so saraya ya amin a bengatla. 

Mat 6:33 Ingen anapen yo ni'n onona so panarian, tan say inkatonong to; et amin iraya a bengatla niarum ira ed sikayo. 

Mat 6:34 Kanian ag kayo sirin mapaga nipaakar ed agew ya onsabi; ta say agew ya onsabi manpaga nipaakar ed sikato'n dili. Masarag la ed agew so uges ya wala'd sikato. 



Mat 7:1 Ag kayo mangokom, pian ag kayo naokom. 

Mat 7:2 Ta say pangokom a pangokom yo, sikato so kaokoman yo: tan say sukat a panukat yo, sikato'y panukat naani ed sikayo. 

Mat 7:3 Et akin ya nengnengen mo'y taep ya wala'd mata'y agim, et agmo balet imanoen so pagsen ya wala'd matam a dili? 

Mat 7:4 Ono panon so panangibagam ed agim, Maya ka, ta ekalen ko so taep ed matam; et anta, wala'd matam a dili so pagsen? 

Mat 7:5 Sika mansimpisimpitan, ekal mi ni'n onona so pagsen a wala'd matam a dili; et saman la makanengneng ka'n maliwliwawa a mangekal na taep ya wala'd mata na agim. 

Mat 7:6 Ag yo iter so bengatla'n sagrado ed saray aso, ag yo met ibuyandak so saray perlas yo ed arap na saray babuy, ompan gatingatinan da et insan da kayo pigaran ya binkasen. 

Mat 7:7 Mankerew kayo, et naitdan kayo; mananap kayo, et makalmo kayo; onpatok kayo, et nalukasan ed sikayo: 

Mat 7:8 Ta siopaman a mankerew mangawat; tan say mananap makalmo; tan say onpatok nalukasan. 

Mat 7:9 Ono siopa ta'n too so wala'd sikayo, ya, no onkerew so anak to ed sikato na sakey a tinapay, et itdan to'y bato; 

Mat 7:10 Odino no onkerew na sira, et itdan to'y sakey ya uleg? 

Mat 7:11 No sikayo sirin, anta mauges kayo, amta yo'y mangiter na maong iran panangaro ed saray anak yo, agni ingen nagkakalalo a mangiter na maong ira'n paangaro so Ama yo ya wala'd tawen ed saray onkerew ed sikato? 

Mat 7:12 Amin a bengabengatla sirin a labay yo a gawaen na totoo ed sikayo, ontan so gawaen yo met ed sikara; ta sikato ya so gangan tan sinalita na saray prof etas. 

Mat 7:13 Onloob kayo ed mainget a pinto: ta maawang so pinto, tan malapar so dalan, ya mamaarap ed kaderalan, et dakel so saray onloob diman. 

Mat 7:14 Ta mainget so pinto, tan makisir so dalan, ya mamaarap ed bilay, et daiset so saray makaromog ed sikato. 

Mat 7:15 Manaluar kayo ed saray aliwa'n tua'n profetas, ya onla'rad sikayo a sikakawes na kawes na karnero, balet dia ed loob da sikara'y lobon mangasiba. 

Mat 7:16 Napatnagan yo ra lapu'd saray bunga ra. Makaborbor ta'ray totoo na uvas ed saray espino, odino higos ed saray sabitan? 

Mat 7:17 Ontan met ya amin a maong ya kiew mangiter na maong a bunga; sa balet so aderal a kiew mangiter na aliwan maong a bunga. 

Mat 7:18 Say maong a kiew agnayari'n manbunga na mauges a bunga, et agmet nayarian na aderal a kiew so manbunga na maong ya bunga. 

Mat 7:19 Balang kiew ya agmanbunga na maong a bunga sikato so nabatang tan ibontok ed apuy. 

Mat 7:20 Kanian diad saray bunga ra so nibiig yo ra. 

Mat 7:21 Aliwa'n balang sakey a mankuan ed siak na, Katawan, Katawan, et onloob naani ed panaria'y tawen; noag ingen say mangonor na linawa nen Amak ya wala ed tawen. 

Mat 7:22 Dakel naani ray mankuan ed siak no saman ya agew, Katawan, Katawan, agkami ta angiprofeta lapu ed ngaran mo, tan dia'd ngaran mo pinapaway mi ray demonio, tan lapud ngaran mo nangawa kami makapakelaw ira'n gawa? 

Mat 7:23 Et saman ko la ipaliwawa naani ed sikara, Agta kayo apikabkabatan a balot: arawi kayo'd siak, sikayo ya managgawa na kaugsan. 

Mat 7:24 Ganagana sirin a makadngel na saraya ya salitak, et sumpalen to ra, sikato so niolibay ed sakey a too'n makalakal, ya inpaalagey to'y abung to ed tapew na baton dampay: 

Mat 7:25 Et pinmelag so uran, tan sinmabi danas, tan sinmibok so saray dagem, tan binmasig ira ed saman ya abung; et ag nagba: lapu'd nipaletneg ed tapew na baton dampay. 

Mat 7:26 Tan balang sakey a makadngel na sarayan salitak, et ag to sumpalen, sikatoy niolibay ed sakey a too ya andikalakal, ya inpaalagey to so abung to ed tapew na buer: 

Mat 7:27 Et pinmelag so uran, tan sinmabi danas, tan sinmibok so saray dagem, tan binmasig ira'd saman ya abung, et nagba: tan makapakebiew so inkagba to. 

Mat 7:28 Et agawa, sanen asumpal nen Jesus so sarayan salita dakel a katooan so nankelkelaw ed panagbanga'to: 

Mat 7:29 Ta sikara so inbabanga'to a singa sakey ya walaay pakauley, et aliwa'n singa saray escribas da. 



Mat 8:1 Et sanen linmasor si Jesus a nanlapu'd palandey, dakerakel ya olop na katooan so tinmombok ed sikato. 

Mat 8:2 Et nia, wala'y sakey ya akating a linma'd sikato tan angigalang a kuan to, Katawan, no labay mo, nayarian mo ak a gawaen ya malinis. 

Mat 8:3 Et inuna to'y lima to, tan sikato so diniwit to, a kuan to; Labay ko; nalinisan ka komon. Et tampol a say kating to alinisan. 

Mat 8:4 Et inkuan nen Jesus ed sikato, Nengneng mo ta ag mo ibaga ed siopaman; ingen onla ka, ipatnag mo'y inkasika ed sacerdote, tan isaklang mo so bagat ya ingangan nen Moises, pian pakapamintuaan da. 

Mat 8:5 Tan sanen linmoob si Jesus ed Capernaum, linma'd sikato so sakey a centurion, a mikakasi ed sikato, 

Mat 8:6 Tan kuan to: Katawan, say aripen ko mandokdokol ed abung a mabeblay na agpakagalaw, a mapalalo'y kapapairap to. 

Mat 8:7 Et inkuan to'd sikato, Onla ak naani, tan tambalen ko. 

Mat 8:8 Et say centurion inmebat tan inkuan to, Katawan, agak onkana ya onloob ka ed silong na olo'y abung ko: noag say bitlaem mo lanbengat so salita, et say aripen ko onabig naani. 

Mat 8:9 Ta sakey ak met a too'n wala ed leksab na pakaoley, tan wala ray sondalo ed leksab ko: et kuan ko ed saya'y sakey, Onla ka, et sikato'y onla; tan ed sananey, Gala, et sikato'y Ondago; tan ed aripen ko, Gawam ya, et sikato'y gawaen to. 

Mat 8:10 Et sanen nadngel nen Jesus nikelawan, tan inkuan to'd saray tinmombok, Tua kuan ko'd sikayo, agak akaromog na ontan kabaleg a pananisia, andi, angan dia ed Israel. 

Mat 8:11 Et kuan ko'd sikayo, ya amayamay so onsabi a manlapu ed bukig tan sagud, tan miyorong ira ed Abraham, tan Isaac, tan Jacob, dia ed panarian na tawen: 

Mat 8:12 Balet saray anak na panarian nibantak ira ed kabilungtan na paway: diman naani so pannangis tan panngalatenget na ngipengipen. 

Mat 8:13 Et si Jesus inkuan to'd centurion, Onla ka la; onong na sinisiam, ontan so nagawa ed sika. Et say ugaw to inmabig ed saman ya horas. 

Mat 8:14 Et sanen linma'y Jesus ed abung nen Pedro, anengneng to'y ina na asawa nen Pedro ya mandok dokol a mabeblay na petang. 

Mat 8:15 Et diniwit nen Jesus so lima na agmakayari, et say petang inmandi ed sikato; et inmalagey tan nanlinkor ed sikato.

Mat 8:16 Tan sanen ngarem la, inyakad da'd sikato so amayamay a sinelepan day demonios: et pinapaway to ray espiritu ed sakey a salita, tan pinaabig to 'ray mabeblay: 

Mat 8:17 Pian nasumpal so sinalita nen profeta Isaias, a kuan to, Sikato lanlamang inekal to ray beblay tayo, tan inawit to ray sakit' tayo. 

Mat 8:18 Bang nen anengneng nen Jesus so amayamay a totoo ed kaliberliber to, ingangan to ya on-basil ira ed biek. 

Mat 8:19 Et dinmago'y sakey ya escriba ed inkuan to'd sikato, Managbangat, ontombokak ed sika angan ined so laen mo. 

Mat 8:20 Et si Jesus inkuan to'd sikato, Saray kuyangen wala'y balaong da, tan saray manok ed tawen walaan ira'y obong; balet say Anak na too angapo'y pangisaralan to na olo to. 

Mat 8:21 Et sakey ed saray binangatan to inkuan to ed Jesus, Katawan, aboloyan mo ak pa ya onla ni ta iponpon ko'y amak.

Mat 8:22 Balet si Jesus kuan to'd sikato, Tombo'ka ed siak; tan paulian mo, 'ray inaatey a mangiponpon ed saray inaatey da a dili. 

Mat 8:23 Tan sanen linmugan ed sakey a paraw, saray babangatan to tinmombok ira'd sikato. 

Mat 8:24 Et nia, inmalagey so sakey a baleg a bagyo ed dayat, ed ontan la a say paraw tatabona'n na saray daluyon; Si Jesus balet naugip. 

Mat 8:25 Et sinminger ira'd sikato, tan liniing da, ya kuan da, Ilaban mo kami, Katawan; nalener itayo la. 

Mat 8:26 Et kuan to'd sikara, Akin et antakot kayo, Oh sikayo'n makulang na pananisia? Insan inmalagey, tan nanpasnokan to 'ray dagem tan say dayat; et wala nen saman so sakey a baleg ya linak. 

Mat 8:27 Et saray totoo nikelawan ira, a kuan da, Anto ya'n too, ya pati saray dagem tan dayat ed sikato'y toloken da? 

Mat 8:28 Tan sanen sinmabi'd biek a gilig dia ed dalin na saray Gadarenos, inmabet ed sikato so duar'an sinelepan daray demonio, ya ompapaway ed saray lobolobok, a mapalalo'y subeg da, ya angapo'y too a makapanakar ed saman a dalan. 

Mat 8:29 Et nia, inmeyag ira, a kuan da, Anto so pibiangan mi'd sika, Jesus Anak na Dios? linma ka dia a mamairap ed sikami ed ag ni panaon? 

Mat 8:30 Et wala nen saman ed arawi'd sikara so sakey ya olop na amayamay a babuy ya mankakabkab. 

Mat 8:31 Et saray demonio kinerew dad sikato, a kuan da, No papawayen mo kami, ibaki mo kami komon dima'd olop da 'ray babuy. 

Mat 8:32 Et inkuan tod sikara, Onla kayo. Et pinmaway ira tan linma ra ed olop na saray babuy: et nia say amin ya olop na saray babuy tinmaboy ira ed dayat a nanlapu ed pangdel, et nalner ira'd saray danum. 

Mat 8:33 Et saray mangipapakabkab ed sikara binmatik ira, tan linma ra ed ciudad, tan inbagara'n amin, tan say asumpalan na saray sinelepan'daray demonios. 

Mat 8:34 Et nia, amin da'd ciudad pinmaway iran inmebat ed Jesus: et sanen sikato'y anengneng da, kinerew da'd sikato ya ontainan comon ed saray sakop da. 



Mat 9:1 Tan sikato linmugan ed sakey a paraw, et binmaliw tan linma ed ciudad to a dili. 

Mat 9:2 Et nia, inyakar dad sikato'y sakey a too a mabeblay na agpakagalaw, a mandokdokol ed sakey a dalagan: et si Jesus diad impakanengneng to'y pananisia ra inkuan to'd mabeblay na agpakagalaw, Ana'ko, mangayaga ka; saray kasalanan mo naperdona ra. 

Mat 9:3 Et nia, arum ed saray escribas inkuan da ed linawa ra, Sayan too manayew. 

Mat 9:4 Et si Jesus ta amta to so saray kaisipan da inkuan to, Akin et manisip kayo'y mauges ed kapusoan yo? 

Mat 9:5 Ta dinan so maig-inomay ya ikuan, Saray kasalanan mo naperdona ra; odino say pangikuan, Onalagey ka, tan manakar ka? 

Mat 9:6 Et pian nakabatan yo ya say Anak na too wala'y pakayari to dia ed tapew na dalin ya mamerdona'd saray kasalanan (sirin inkuan to'd agmakagalaw), Onalagey ka, et alam so dalagan mo tan onsempet ka'd abung mo. 

Mat 9:7 Et sikato'y inmalagey, tan linma ed abung to. 

Mat 9:8 Bangnen anengneng na dakel iran katooan so saya, tinmakot ira tan ingalgalang da'y Dios, a sikato'y angiter na ontan a pakauley ed saray totoo. 

Mat 9:9 Tan sanen linmabas si Jesus diman, anengneng to'y sakey a laki a manngara'y Mateo, ya manyudyurong ed panagsingilan na bwis: et inkuan, nen Jesus ed sikato, Tombo' ka'd siak. Et sikato'y inmalagey tan tinmombok ed sikato. 

Mat 9:10 Et agawa, ya sanen akorongo ed pananganan ed abung nen Mateo, nia, amayamay a sumisingil na buis tan managkasalanan so linma tan akirongo ed Jesus tan saray babangatan to. 

Mat 9:11 Et sanen saray Fariseos anengneng da so saya, inkuan da'd saray babangatan to, Akin et mirongon mangan so Managbangat yo'd saray sumisingil na buis tan saray managkasalanan? 

Mat 9:12 Balet sanen si Jesus nadngel to so saya inkuan to, Saray maksil agda nakaokola'y mananambal, no ag saray agmakayari. 

Mat 9:13 Onla kayo ingen tan aralen yo no anto'y kabaliksan to nia, Say panangasi so pirawat ko, ya aliwa'n say bagat: ta agak dia linma'n ma 

Mat 9:14 Saman lara linma'y babangatan nen Juan ed Jesus, a kuan da, Akin et sikami tan saray Fariseos manayunal kami a mabetbet, balet saray babangatan mo ag ira manayunal? 

Mat 9:15 Et si Jesus inkuan to'd sikara, Nayarian ta na saray anak na panbansalan so manermen, legan na piayam na novio ed sikara? balet ta onsabi naani so saray agew, a kitainan na novio ed sikara, et saman la ra manayunal. 

Mat 9:16 Tan angapo'y too a mangisakab na balo ya abel ed daan a kawes; ta satan so isakab pinaten to'y kawes, et onloor so pilat. 

Mat 9:17 Agda met yan so balo'n alak ed saray daan ya supot a katat: ta no andi napilat so saray katat naibung so alak, tan saray katat naderal: ingen yan da'y balo'n alak ed supot a balo ya katat, et nampara ran manciansia. 

Mat 9:18 Sanen sasalitaen to 'raya ed sikara, nia, dinmago so sakey a makauley, tan ingalang to si Jesus, a kuan to, Say ana'ko a bii inatey la anganko natan: ingen gala tan itapew mo so limam ed sikato, et nabilay. 

Mat 9:19 Et si Jesus inmalagey tan akila'd sikato tan ontan met iray babangatan to. 

Mat 9:20 Et nia, sakey a bii ya agmakayari na panbolos na dala a labindua'y taon la, linma'd beneg to, et diniwi'to'y saloy na kawes nen Jesus: 

Mat 9:21 Ta inkuan to'd linawa ton dili, No nadiwit ko labat la so kawes to, napaabig ak. 

Mat 9:22 Si Jesus balet sanen linmingaw tan sikato'y ninengneng to inkuan to, Ana'ko mangayaga ka say pananisiam pinaabig to ka. Et say bii inmabig nanlapu'd saman ya horas. 

Mat 9:23 Et sanen linmoob si Jesus ed abung na makauley, tan anengneng to so saray mantotogtog na flauta, tan saray katooan ya manngalangal, 

Mat 9:24 Inkuan to, Mangited kayo'y dalan: ta say marikit ag inatey, no ag say naugip. Et sikato'y inelekan da a ludlureyen.

Mat 9:25 Balet sanen apapaliis so saray totoo, sikato'y linmoob, tan sikato'y inalato'd lima; et say marikit inmalagey. 

Mat 9:26 Et say galang to nibantog ed saman ya amin a dalin. 

Mat 9:27 Tan sanen linmabas si Jesus diman, tinmombok ed sikato so duaran bulag, ya maniingal, a kuan da, Kasian mo kami, sika Anak nen David. 

Mat 9:28 Et sanen linmoob ed sakey ya abung, sinminger ed sikato so saray bulag; et inkuan nen Jesus ed sikara, Sisiaen yo a saya nayarian ko'n gawaen? Inkuan da ed sikato, On, Katawan. 

Mat 9:29 Insan diniwit' to so mata ra, a kuan to, Onong na pananisia yo nagawa ed sikayo. 

Mat 9:30 Et saray mata ra alukasan. Et si Jesus inbilin to'd sikara ed malet a kuan to, Nengnengen yo ya angapo'y makapikabat a too. 

Mat 9:31 Balet pinmaway ira tan inbuybuyak da'y galang to ed saman ya dalin. 

Mat 9:32 Tan sanen peles da'n onpapaway, nia, inyakar da ed sikato'y sakey ya umel a sinelepan na demonio. 

Mat 9:33 Et sanen apapaway so demonio, samay umel a laki nansalita: et saray totoo nankelaw ira, a kuan da, Ag balot anengneng so onia dia ed Israel. 

Mat 9:34 Bang saray Fariseos inkuan da, Papawayen to so saray demonios lapu'd pakayari na makaoley na saray demonios.

Mat 9:35 Tan si Jesus niliberliber to ray amin a ciudad tan balbaley, a nanbabangat ed saray sinagogas da, tan inpopulong to'y eVangelio na panarian, tan nantatambal na amin a nengneng na sakit tan amin a nengneng na beblay. 

Mat 9:36 Et sanen anengneng to ray dakerakel a totoo, inabagey to ra, lapud maermen tan abuybuyak ira, a singa saray carnero ya angapoy pastol da. 

Mat 9:37 Saman la inkuan to ed saray babangatan to, Dakel a tua so aaniyen, daiset ira balet so manani. 

Mat 9:38 Pikasi yo sirin ed Katawan na aaniyen, pian mangibaki na saray manani ed aaniyen to. 



Mat 10:1 Et bangnen tinawag to so saray labinduan babangatan to, initdan to ra'y pakauley ed saray marumsis ya espiritu, pian papawayen da ra, tan pian tambalen da so saray amin a nengneng na sakit tan amin a nengneng na beblay. 

Mat 10:2 Bang say kangaranan na saray labinduan apostales sikaraya: Say anona, Simon, ya inngara'y Pedro, tan si agi ton Andres; si Santiago ya anak nen Zebedeo, tan si Juan ya agi to; 

Mat 10:3 Si Felipe tan si Bartolome; si Tomas tan si Mateo a sumisingil na buis; si Santiago ya anak nen Alfeo, tan siTadeo; 

Mat 10:4 Si Simon a Cananita, tan si Judas Iscariote, ya sikato met so nanpaclap ed sikato. 

Mat 10:5 Saraya'n labindua so inbaki nen Jesus, tan binilin to ra, a kuan to, Ag kayo onla ed angan anto a dalan na saray Gentiles, tan ag kayo onloob ed angan anto a ciudad na saray Samaritanos: 

Mat 10:6 Noag ingen onla kayo ya onona ed saray abalang ya carnero na abung na Israel. 

Mat 10:7 Tan no onla kayo, manpulong kayo, a kuan yo, Say panarian na tawen asinger la. 

Mat 10:8 Tambal yo ray agmakayari, pauli yo ed bilay so saray inaatey, linisan yo ray abating, papawayen yo ray demonios: andibayar ya inawat yo, andibayar met ya ited yo. 

Mat 10:9 Ag kayo mangitatarok na balitok, angan pilak, angan gambang ed kabulsaanan yo; 

Mat 10:10 Ag kayo met manawit na panagbalonan yo ed pan-akar-akar, angan duara'n aysing, angan patos angan tayokod: ta say kumikimey makana ed kanen to. 

Mat 10:11 Tan ed angan dinan a ciudad ono baley ya looban yo, anapen yod'man no siopa so makana; et ondawes kayod'man ya anga'd itainan yo. 

Mat 10:12 Tan sano onloob kayo ed abung, sikato so igalang yo. 

Mat 10:13 Et no say abung makana, onla'd sikato'y kareenan yo: bangbalet no agmakana, ompawil ed sikayo so kareenan yo. 

Mat 10:14 Et siopaman ya agmangawat ed sikayo, tan agto dengelen so saray salitayo, no onpaway kayo ed satan ya abung odino satan a ciudad, pagpagen yo ray dabok na saray sali yo. 

Mat 10:15 Tua kuan ko'd sikayo, lalo nin nitepel so dusa naani ed dalin na Sodoma tan Gomorra ed agew na panangokom, nen say diad satan a ciudad. 

Mat 10:16 Nia, ibaki takayo a singa carnero ed nanleleetan na saray lobos: mankalkalakal cayo sirin a singa saray uleg, tan maoyama kayo a saray malapati. 

Mat 10:17 Et manlikas kayo ed saray totoo; ta isaklang da kayo naani ed saray concilio, tan leweten da kayo naani ed saray sinagogas da; 

Mat 10:18 On, tan niakar kayo naani ed arap na saray macaoley tan arari nisengeg ed siak, pian pamintuaan ed sikara tan ed saray Gentiles. 

Mat 10:19 Ingen sano idongo da kayo, agkayo mapaga no panon ono anto'y salitaen yo: ta niiter naani ed sikayo so salitaen yo ed satan ya horas. 

Mat 10:20 Ta aliwa'n sikayo so mansalita, noag say Espiritu nen Ama yo so mansalita ed sikayo. 

Mat 10:21 Et say agi yawa'to naani agi to ed ipapatey, tan say ama yawa'to so anak to: tan saray anak onsumpa ra ed saray kaatengan da, tan sikara so papatey da naani. 

Mat 10:22 Tan gulaen da kayo naani na saray amin a katooan nisengeg ed ngaran ko: et bang say mansongdo ya anga ed kasampotan, sikato lanlamang naani so nilaban. 

Mat 10:23 Ingen sano usil-usilan da kayo ed saya a ciudad, onbatik kayo ed sananey: ta kuan ko ed sikayo Agyo ni nakar ya amin iray ciudades na Israel, anga ed isabi Anak na too. 

Mat 10:24 Say sakey a babangatan aliwan atagey nen say managbanga' to, tan say aripen ag met atagey nen say katawan to.

Mat 10:25 Masarag la'd babangatan a sikato'y singa say managbangat to, tan say aripen a singa say katawan to. No say ama na sankaubungan inngaran da na Beelzebub nagkalalo a tawagen da so saray kabaley to! 

Mat 10:26 Kanian ag yo ra antakot: ta angapo'y asakbongan ya agniparongtal naani; tan Inyamot, ya agnakabatan naani. 

Mat 10:27 No anto so ibagak ed sikayo ed kabilungtan, salitaen yo ed maliwawa; tan no anto so narangel yo ed esaes, ibelyaw yo ed toktok da'y kaabungan. 

Mat 10:28 Tan agyo takotan so saray mamatey na laman, ya agda met nayarian a pateyen so kamarerwa: takotan yo ingen so samay makayarin mamatey na laman tan say kamarerwa ed infierno. 

Mat 10:29 Ag ta nalako so duaran anuyaw ed sakey a kuarta? et ag napelag naani sakey ed sikara ed dalin no ag yabuloy nen Ama yo: 

Mat 10:30 Et angan saray buek na olo yo abilang ira ya amin. 

Mat 10:31 Ag kayo antakot sirin; ta mamabli kayo nen saray amayamay ya anuyaw. 

Mat 10:32 Balang sakey sirin a mangipatua naani ed siak ed arap na saray totoo sikato met so ipatuak naani ed arap nen Amak ya wala ed tawen. 

Mat 10:33 Balang sakey balet a mangiburi naani ed siak ed arap na saray totoo, sikato met so iburik naani ed arap nen Amak ya wala ed tawen. 

Mat 10:34 Agyo isipen a linmaak dia'n mangiter na kareenan, no ag ingen sakey a kampilan. 

Mat 10:35 Ta linmaak dia a mangawa na pisupiatan na laki ed ama to, tan say anak a bii ed ina to, tan say manogang a bii ed katolangan ton bii: 

Mat 10:36 Et saray kakabosol na too sikara'y kaamong to lanlamang. 

Mat 10:37 Say mangaro ed ama ono ina ya nagkalalo nen say siak ag makana'd siak; tan say mangaro ed anak a laki ono bii ya nagkalalo nen say siak ag makana ed siak. 

Mat 10:38 Tan say ag to alaen so cruz to tan ontombok ed siak, ag makana ed siak. 

Mat 10:39 Say makalmo na bilay to nabalang to naani; et say makabalang na bilay to nisengeg ed siak naalmo to naani. 

Mat 10:40 Say mangawat ed sikayo, awaten to ak, tan say mangawat ed siak awaten to so angibaki ed siak. 

Mat 10:41 Say mangawat na sakey a profeta, ed ngaran na sakey a profeta mangawat naani' sakey ya tumang na profeta: tan say mangawat na sakey a toon matonong ed ngaran na sakey a matonong mangawat naani sakey ya tumang na matonong. 

Mat 10:42 Tan siopaman a mamainum naani ed sakey ed sarayan ankekelankit ya ugugaw na san-vaso lanbengat a danum ya ambetel, ed ngaran na sakey a babangatan, tua kuan ko'd sikayo, ya ag to naani nabalang so tumang to. 



Mat 11:1 Tan agawa ya sanen asumpal nen Jesus so nanbibilin ed saray labindua a babangatan to, tinmainan diman pian manbangat tan manpulong ed saray ciudad da. 

Mat 11:2 Bang nen nadngelan nen Juan dia ed panangipangawan so saray gawa nen Cristo, angibaki ed sikato na saray babangatan to. 

Mat 11:3 Tan inkuan to'd sikato, Sika'man so onla dia, ono alagden mi' sananey? 

Mat 11:4 Et si Jesus inmebat tan inkuan to'd sikara, Onla kayo la, tan ibaga yo ed Juan so saray bengatlan narengel tan nanengneng yo: 

Mat 11:5 Saray bulag awaten da'y pakanengneng da, tan saray piley manakar ira, saray akating alinisan ira, tan saray telek makadngel ira, tan saray inaatey inmoli ra ed bilay, tan nipulong ed saray duruka so maong a balita. 

Mat 11:6 Et mapalar so siopaman ya ag naani makarumog na katiroran ed siak. 

Mat 11:7 Tan sanen iman la raya, ginapoan nen Jesus so mankuan ed saray katooan nipaakar ed Juan, Anto so pinawayan yo dia ed kalawakan ya nengnengen? sakey a kawayan a ginalaw na dagem? 

Mat 11:8 Bangbalet anto so pinawayan yo a nengnengen? sakey a too akawesa'y mayumis a kawes? Nengneng yo, saray mansosolong na mayumis a kawes wala ra'd saray abung na arari. 

Mat 11:9 Bangbalet anto so pinawayan yo? say inengneng yo'd sakey a profeta? On, kuan ko'd sikayo, tan nagkalalo ni nen sakey a profeta. 

Mat 11:10 Sikatoya man, so angisulatan ed saya, Nia, ibakik so igagangan ko ed unaan na lupam, A sikato so mangitadia naani dalan mo ed arap mo. 

Mat 11:11 Tua kuan ko'd sikayo, Diad saray nianak ed saray bibii agtinmalindeg so sakey a babaleg nen si Juan a Bautista: et ingen ta say kamelamelagan ed panariay tawen babaleg ni nen sikato. 

Mat 11:12 Nanlapu'd saray agew nen Juan a Bautista ya anga ed natan say panarian na tawen mantetepel na panamasoot, et saray totoo a manamasoot sikato'y alaen da'd biskegan. 

Mat 11:13 Tan amin iray profetas tan say gangan angiprofeta ra anga ed Juan. 

Mat 11:14 Et no maliket kayon mangawat ed sikato, saya sikato si Elias ya onsabi. 

Mat 11:15 Say walaan na saray layag a pandengel, ondengel komon. 

Mat 11:16 Bangbalet siopa kasi pangipaparaan ko ed saya'n kapolian? Sikato so singa saray ugugaw a manyudyurong ed saray plaza, ya itawtawag da'd saray ibiba ra, 

Mat 11:17 Tan kuan da, Tinogtogan mi kayo'y flauta, et agkayo sinmayawjnanagogol kami et ag kayo nannangis. 

Mat 11:18 Lapu'd si Juan linma dia ya ag to mangan tan agmet uninum, et kuan da, Sikato'y walaan na sakey a demonio. 

Mat 11:19 Say Anak na too linmadia ya mangan tan uninum, et kuan da, Nia, so sakey a too'n masiba, tan mainum na alak, kaaro na saray publicanos tan managkasalanan! Et ingen ta say kakabatan napatnagan la ed saray gawa to. 

Mat 11:20 Saman to la ginapoan a pinoot so saray ciudad ya akagawaan na karakdalan ed saray makapanyari'n gawa to, lapu'd ag ira nampataoli. 

Mat 11:21 Kasi ka la, Corazin! Kasi ka la, Betsaida! ta no agawa komon ed Tiro tan Sidon so saray makapanyari'n gawa ya agawa ed sikayo, abayag la komon so inpanpataoli ra dia ed magasal ya abel tan dapol. 

Mat 11:22 Balet kuan ko'd sikayo, ya lalo nin nitepel nipaakar ed Tiro tan Sidon so dusa ed agew na panangokom, nen say nipaakar ed sikayo. 

Mat 11:23 Tan sika, Capernaum, napaatagey ka ta naani ya anga ed tawen? onlasor ka naani ya anga ed Hades: ta no diad saray taga Sodoma agawa komon so saray makapanyari a gawa ya agawa ed sika, sikato komon so akapansiansia ya anga ed saya'n agew. 

Mat 11:24 Kanian kuan ko'd sikayo, ya lalo nin nitepel so nipaakar ed dalin na Sodoma dia'd agew na panangokom nen say nipaakar ed sika. 

Mat 11:25 Dia'd saman a panaon inmebat si Jesus tan inkuan to, Misalamat ak ed sika, O Ama, Katawan na tawen tan dalin, tan inyamot mo so saraya'n bengatla ed saray makabat tan makatalos, et sikara'y inpuyan mo'd saray ugugaw: 

Mat 11:26 On, Ama, ta ontan so makapaliket ed saray matam. 

Mat 11:27 Amin a bengabengatla initer nen Amak ed siak: tan angapo'y mikabat ed Anak, nilikod so Ama; tan angapo met so mikabat ed Ama, nilikod so Anak, tan say labay na Anak a pangipuyanan ed sikato. 

Mat 11:28 Dago kayo'd siak, amin yo'n nasasagpotan tan nabebelatan, et itdan ta kayo'y pampainawa. 

Mat 11:29 Ala yo'y pakok ed sikayo, tan manaral kayo'd siak; ta maoyamo ak tan mapaabeba ak a puso: et naromog yo'y inawa nipaakad ed saray kamarerwa yo. 

Mat 11:30 Ta say pakok mainomay, tan anlemew so awit ko. 



Mat 12:1 Nen saman a panaon si Jesus linma, ed agew a sabaton a binmatak ed saray kaumaan ya atanema'y maiz; et saray babangatan to nadnarasan ira, et ginapoan da'y manbodbor na balibal tan mangan. 

Mat 12:2 Saray Fariseos balet, nen anengneng da ya, inkuan da'd sikato, Nia, saray babangatan mo gawaen da'y agmatunong a gawaen ed sabaton. 

Mat 12:3 Inkuan to balet ed sikara, Ag yo ta abasa so ginawa nen David, nen sikato'y nadnarasan tan saray ibiba to; 

Mat 12:4 No panon so inloob to'd abung na Dios, tan kinan to so tinapay ya insaklang ed altar ya agmanepeg a kanen to, tan agmet manepeg ed saray ibiba to, no ag, dia ed saray sacerdote lanbengat? 

Mat 12:5 Ono ag yo ta abasa ed gangan, a dia'd agew a sabaton saray sacerdotes ed loob na templo agda ngilinan so sabaton et ag ira mankasalanan? 

Mat 12:6 Balet kuan ko ed sikayo ya sakey a babaleg nen say templo so wadia. 

Mat 12:7 Bang komon no akabatan yo no anto so kabaliksan na saya, Say panangasi so pirawat ko, ya aliwan say bagat, agyo komon dusaen so saray andi kasalanan. 

Mat 12:8 Ta say Anak na too sikato'y katawan na sabaton. 

Mat 12:9 Et tinmainan diman, tan linma ed saray sinagogas da: 

Mat 12:10 Et nia, so sakey a laki'n amagaa'y sakey a lima to. Et tinepet da ed sikato, a kuan da, Manepeg ta so manambal ed agew a sabaton? pian sikato komon so nidalem da. 

Mat 12:11 Et sikato inkuan to'd sikara, Siopa ta so too dia'd sikayo, ya walaay sakey a carnero to, tan no saya napelag ed sakey a bubon ed agew a sabaton, sikato so ag to alaen tan agwaten? 

Mat 12:12 Et aliwa ta sirin a mamabli so sakey a too nen say sakey a carnero! Kanian manepeg so pangawa na maabig ed agew a sabaton. 

Mat 12:13 Insan to inbaga ed sama'y too, Unat mo'y limam. Et inunat to'y lima to; tan sikatoy inmabig a singa sama'y sakey. 

Mat 12:14 Saray Fariseos balet pinmaway ira, tan nansisingbat iran sumpa'd sikato, no panon so pamagbag da ed sikato. 

Mat 12:15 Et si Jesus lapu'd paca amta to inmarawid'man tan amayamay iray tinmombok ed sikato; et sikara so tinambal to ya amin, 

Mat 12:16 Tan inbilin to'd sikara ya ag da komon ipakabat: 

Mat 12:17 Pian nasumpal so sinalita nen isaias ya profeta, a kuan to, 

Mat 12:18 Nia, so aripen ko a sikato'y pinilik; Inararok a dia'd sikato napaliket so kamarerwak: Say Espirituk yan ko naani ed sikato, Et ipakaba' to naani ed saray Gentil so panangokom. 

Mat 12:19 Sikato'y agmisiblangan naani tan agmet oningal; Tan angapo met naani makadngel na voces to ed saray polong. 

Mat 12:20 Say kawayan a betag sikato'y ag to naani puteren, Tan say pabilo'n manasewek agto naani erepen, Anga ed napan-palabo to'y panangokom. 

Mat 12:21 Et dia'd ngaran to so panilaioan na saray Gentiles. 

Mat 12:22 Saman la inyakar da'd sikato so sakey a sinelepa'y demonio, laki ya bulag tan umel: et sikato'y tinambai to, ed on tan la ya samay umel a too akasalita tan akanengneg. 

Mat 12:23 Tan saray amin a totoo atalagnaw ira, tan inkuan da, Sikato ta ya kasi 'may anak nen David? 

Mat 12:24 Balet saray Fariseos sanen nadngelan da so saya, inkuan da, Saya'n too ag to papawayen so saray demonio, no ag lapu ed Beelzebub ya katawan na saray demonio. 

Mat 12:25 Et lapu'd amta to so kanonotanda, inkuan to ed sikara, Balang panarian a naapag ya osumpa ed sikato lanlamang niakar ed kadederal; tan amin a ciudad ono abung a naapag ya onsumpa ed sikato lamlamang, agmakapansiansia: 

Mat 12:26 Et no si Satanas papawayen to si Satanas, sikato so naapag ya onsumpa ed sikato lamlamang; panon siri pakapansiansia na panarian to'd satan? 

Mat 12:27 Et siak no lapu'd Beelzebub so pamapapaway ko'd saray demonio, lapu ed siopa met sirin so panamapaway na saray anak yo'd sikara? kanian sikara naani so okom yo. 

Mat 12:28 Bangbalet no siak lapu ed Espiritu na Dios papawayen ko ray demonio, sinmabi la sirin ed sikayo so panarian na Dios. 

Mat 12:29 Ono panon so pakaloob na sakey a too ed abung na mabiskeg a laki, tan panamsam to ed saray kagawaan to, nilikod ya onona a baloren to so mabiskeg a too? et insan samsaman to so abung to. 

Mat 12:30 Say ag ontombok ed siak sikato'y onsumpa ed siak; tan say agmikopkop ed siak, manbuyandak. 

Mat 12:31 Kanian ikuan ko'd sikayo, Balang kasaianan tan panayew naperdona ed saray totoo; balet say panayew sumpa ed Espiritu agnaperdona naani. 

Mat 12:32 Tan say siopaman a mangibalikas na sakey a salita sumpa ed Anak na too, sikato'y naperdona ed sikato; say siopaman balet a mansaiita na sumpa ed Espiritu Santo, sikato'y ag naperdona ed sikato, angan dia'd saya a bilay, angan dia ed bilay ya onsabi. 

Mat 12:33 Ono gawaen yo so kiew ya maong, et say bunga to maong; ono gawaen yo so kiew ya mauges et say bunga to mauges: ta say kiew nibiig lapu ed bunga to. 

Mat 12:34 Sikayo a kailalakan na saray tadioco, panon so pakayari yo'n mansalita'y maong a bengabengatla anta mauges kayo? ta dia ed inkadaakan na puso say sangi mansaiita. 

Mat 12:35 Say maong a too dia ed maong a kayamanan to mangipaway na bengabengatla a maong: tan say mauges a too dia ed mauges a kayamanan to mangipaway na bengabengatla'n mauges. 

Mat 12:36 Et kuan ko ed sikayo, ya amin a salita ya andi kakanaan ya salitaen naani na saray totoo, sikato naani ebatan da dia ed agew na panangokom. 

Mat 12:37 Ta lapu ed saray salitam so pamatonongan ed sika naani, tan lapu ed saray salitam so panusaan ed sika naani. 

Mat 12:38 Saman la inmebat so arum ed saray eskribas tan Fariseos, a kuan da, Managbangat, labay mi komon so makanengneng na sakey a tanda a manlapu'd sika. 

Mat 12:39 Balet sikato inmebat tan inkuan to'd sikara, Sakey a mauges tan milalawan a kapolian mananap na sakey a tanda; et angapo'y tanda ya niiter naani ed sikato noag say tanda nen Jonas a profeta: 

Mat 12:40 Ta onong a si Jonas nanayam a taloy agew tan taloy labi ed eges na ballena; ontan met na Anak na too manayan naani a taloy agew tan taloy labi ed puso na dalin. 

Mat 12:41 Saray totoo ed Ninive onalagey ira naani ed panangokoman pati saya'n kapolian, tan sikato naani dusaen da: ta nagbabawi ra ed panagpulong nen Jonas; et nia, sakey a babaieg nen si Jonas so wadia. 

Mat 12:42 Say reina ed abalaten onalagey naani ed panangokoman pati saya'n kapolian, tan sikato naani dusaen to: ta sikato'y sinmabi a nanlapu'd saray samsampot na dalin ya ondengel na kakabatan nen Salomon; et nia, sakey a babaleg nen si Salomon so wadia. 

Mat 12:43 Bangbalet say espiritu'n marumsis, no pinmaway ed too, manakar ed saray amaga'n pasen, ya mananap na pampainawa, et ag to naalmo. 

Mat 12:44 Insan kuan to, Onpawil ak ed abung ko a pinawayan ko; et sano onsabi, naromog to'n andi lugan to, apanisan, tan naokoksoy. 

Mat 12:45 Saman laonla, tan mangiolop ed sikato na pitora nin espiritu'n mauguges nen sikato, tan onloob ira tan manayam irad'man: et say kaonoran a kipapasen na saman a too magmaliw a maug-uges nen say akaona. Ontan met naani so nagawa ed sayan kapolian a mauges. 

Mat 12:46 Tan sanen sikato ni misasalita ed saray dakel a katooan, nia, si ina to tan saray agi to wala'ra ed paway, ya aanapen da'n pisalitaan. 

Mat 12:47 Et inkuan na sakey ed Jesus, Nengneng mo, si inam tan saray agim wala'ra ed paway, ya anapen da'y paca pisalita ed sika. 

Mat 12:48 Inmebat balet tan inkuanto'd sama'y angibaga ed sikato, Siopa so inak? tan siopara so saray agik? 

Mat 12:49 Et intoro to so lima to'd saray babangatan to, tan inkuan to, Niraya, so inak tan saray agik! 

Mat 12:50 Ta siopaman a mangawa na linawa nen Amak ya wala'd tawen, sikato so agik a laki, tan agik a bii, tan inak. 



Mat 13:1 Dia'd saman ya agew pinmaway a Jesus ed abung, tan nanyorong ed abay na baybay. 

Mat 13:2 Et diman ira nandaragup so dakel a totoo ed sikato kanian linmugan ed sakey a paraw, tan imyorong; et amin a totoo nanalagey ed gilig. 

Mat 13:3 Tan sinalsalita to'd sikara'y amayamay a bengabengatla ed alalimbawa, a kuan to, Nengneng yo, say tomatanem pinmaway a mantanem; 

Mat 13:4 Et sanen nantanem, saray arum a bukel dinmapo ed gilig na dalan, et saray manok ya atap linma ra tan kinan da ra: 

Mat 13:5 Et saray arum dinmapo ed saray mabato'n pasen, ya diman angapo'y dakel a dalin: et tampol ira a tinmobo, nisengeg ed ag ira niaralem ed dalin: 

Mat 13:6 Et sanen tinmayagtag so agew, naldab ira; tan nisengeg ed angapo'y lamut da amagaan ira. 

Mat 13:7 Et saray arum dinmapo ed saray espinos; et saray espinos tinmobo ra, tan tinabonan da'ra: 

Mat 13:8 Et saray arum dinmapo ed maong a dalin, et nanbunga ra, saray arum tonggal lasus so bunga ra, saray arum sananem a plo, saray arum santatlomplo. 

Mat 13:9 Say walaan ed saray layag, ondengel komon. 

Mat 13:10 Et saray babangatan dinmago ra, tan inkuan da'd sikato, Akin et pisalitaan mo ra'd saray alimbawa? 

Mat 13:11 Et sikato inmebat tan inkuan to'd sikara, Ed sikayo niiter ya amtaen yo so saray misterios na panarian na tawen, ingen ed sikara ag niiter. 

Mat 13:12 Ta siopaman ya walaan sikato naani naitdan, et walaan naani daakan: bangbalet siopaman ya andian, angan say wala'd sikato naala naani. 

Mat 13:13 Kanian pisalitaan ko ra ed saray alimbawa; lapu'd nengnengnengen da et ag da nanengneng, tan dengdenglen da et ag da narengel, tan ag da met natalosan. 

Mat 13:14 Et nasumpal ed sikara so inprofeta nen Isaias, a kuan to; Dia'd pandengel makadngel kayo, et ag kayo makatalos; Tan nengnengnengen yo makanengneng kayo, et ag yo nibiig: 

Mat 13:15 Ta say puso na sayan baley abalang to'y liknaan to; Tan saray layag da mairap a mandengel, Tan inlikdem da ray kamataan da: Ompan makanengneng ira ed saray mata ra, Tan makadngel ira ed saray layag da, Tan makatalos ira ed puso ra, Tan magbabawi ra, Et sikara'y paabigen ko komon. 

Mat 13:16 Ingen mapalar so saray mata yo, ta makanengneng ira; tan saray layag yo, ta makadngel ira. 

Mat 13:17 Ta tua kuan ko'd sikayo, ya amayamay a profetas tan matonong a totoo ya nanpirawat a makanengneng ed saray bengabengatla ran nanengneng yo, et ag da ra anengneng; tan makadngel ed saray bengabengatla ran narengel yo, et ag da ra nadngel. 

Mat 13:18 Dangelen yo sirin so alimbawa na tomatanem. 

Mat 13:19 Sano angan siopa denglen to'y salita na panarian, et sikato ag to natalosan, onsabi ed satan so mauges, tan samsamen to ma'y nitanem ed gilig na dalan. 

Mat 13:20 Et say nitanem ed saray mabato a paspasen, saya 'man so macadngel na salita, tan tampol to'n awaten a magaygayaga; 

Mat 13:21 Angaman ontan angapo'y lamut ed inka sikato no ag say mansongdo a magangano; tan sano onsabi naani' kairapan ono pakapasegsegang a nisengeg ed salita, tampol a nigapol. 

Mat 13:22 Et say nitanem ed nanleleetan na saray espinos, sayaman so makadngel na salita; et say kapagaan ed mundo, tan say panamalingo na saray kayamanan, leneren da so salita, et sikato magmaliw ya andi bunga. 

Mat 13:23 Et say nitanem ed maong a dalin, saya man so makadngel na salita, tan natalosan to; a sikato so manbunga a tua, tan mangited na bunga, saray arum tungal lasus, saray arum sananem a plo, saray arum santatlomplo. 

Mat 13:24 Sananey ya alimbawa so inparongtal to ed sikara, a kuan to, Say panarian na tawen niolibay ed sakey a too ya angitanem na maong ya bokel ed uma to: 

Mat 13:25 Balet leleg na saray totoo ya nauguip, say kabosol to linma tan angitanem na zizanas ya insamok to'd saray trigo, insan tinmaynan. 

Mat 13:26 Et sanen aka tubo la so tinanem tan nanbunga la, saman met la pinmatnag so saray zizifias. 

Mat 13:27 Et saray aripen na makan-abung linmara tan inkuan da'd sikato, Katawan, ag ka ta ingitanem na maong a bokel ed umam? ined sirin so lapuan na saray zizanas? 

Mat 13:28 Et sikato inkuan to'd sikara, Sakey a kabosol so nangawa ed saya. Et saray aripen kuan da'd sikato, Labay mo sirin ya onla kami tan tiponen mi ra? 

Mat 13:29 Sikato balet kuan to, Andi; ompan sano tiponen yo so saray zizanas, napibabagot yo ray trigo. 

Mat 13:30 Paulian iran ontobo a bansag ya anga'd panani: et sano panaon na panagani ibagak naani ed saray manani, Tipon yo ya onona so saray zizanas tan berber yo ra a pinongo pian poolan ira; balet tiponen yo ray trigo ed kamalir ko. 

Mat 13:31 Sananey lamet ya alimbawa so inparongtal to ed sikara, a kuan to, Say panarian na tawen kaolibay na sakey a bokel na mostaza, ya inala'y sakey a too, tan intanem to ed uma to: 

Mat 13:32 A sikato'n tua'y melamelag nen say amin a bokebokel; balet sano acatabo la, sikato'y babaleg nen saray tanaman a pising, tan magmaliw a sakey a kiew, ed ontan a saray kamanokan ed tawen onla ra tan onpokok ira ed saray sanga to. 

Mat 13:33 Sananey lamet ya alimbawa so sinalita to'd sikara; Say panarian na tawen kaolibay na levadura, ya inala'y sakey a bii, tan incames to'd talo ran kasukat ya harina, anga ed alevaduraan ya amin. 

Mat 13:34 Amin so sarayan bengatla sinalita nen Jesus ed saray dakel a katooan ed al-alimbawa: tan ag to ra akisalitaan a balot no ag dia ed alimbawa: 

Mat 13:35 Pian nasumpal so sinalita na profeta, a kuan to; Biswaten ko'y sangik naani ed saray al-alimbawa; Ipaliwawak naani so saray bengatla ran niamot a nanlapu ed inkiletneg na mundo. 

Mat 13:36 Saman to la tinainan so saray dakel a catooan, tan linma ed abung: et saray babangatan to linma ra ed sikato, a kuan da, Ipaliwawam ed sikami so alimbawa na saray zizanas ed uma. 

Mat 13:37 Et sikato inmebat tan inkuan to, Say mantanem na maong a bokel sikato'y Anak na too; 

Mat 13:38 Tan say uma sikato'y mundo; tan say maong a bokel, sikaraya so anak na panarian; et saray zizanas sikara so anak na mauges; 

Mat 13:39 Tan say kabosol ya angitanem ed sikara sikato so diablo: tan say panagani sikato'y angaan na mundo; tan saray manani sikara'y angeles. 

Mat 13:40 Onong sirin a saray zizanas natipon tan napoolan ira ed apuy; ontan so nagawa naani ed angaan na mundo. 

Mat 13:41 Say Anak no too ibaki to naani 'ray angeles to, tan tiponen da naani'n ipaway ed panarian to so amin a bengabengatla a sengeg na kagapolan, tan saray mangawa'y karelmengan, 

Mat 13:42 Tan sikara so ibontok ed homo na apuy: sikato naani paningel tan panngalatenget na saray ngipengipen. 

Mat 13:43 Saman la onsinag so saray matunong a singa say banwa ed panarian nen Ama ra. Say walaan na saray layag ondengel. 

Mat 13:44 Say panarian na tawen kaolibay na sakey a kayamanan ya inyamot ed uma; ya sikato'y nalmo na sakey a too, tan inememan to; et dia ed like' to onla tan ilako to'y amin ya wala'd sikato, tan saliwen to man ya uma. 

Mat 13:45 Lamet, say panarian na tawen miolibay ed sakey a too ya mantatagilako a manaanap na saray sankaabigan a perlas: 

Mat 13:46 Et sanen akalmo'y sakey a perlas a baleg so bili to, linma tan inlako to'n amin ya wala'd sikato, tan sinaliw to'man. 

Mat 13:47 Lamet, say panarian na tawen miolibay ed sakey ya iket, ya inpelag ed dayat, et manala na amin a kanengnengan: 

Mat 13:48 Ya, sanen napno la, insakbit da ed gilig; et imyorong ira, tan tinipon da'ray maong ed saray belbelyag, saraman balet so mauges inbantak da'd arawi. 

Mat 13:49 Ontan so nagawa naani ed angaa'y mundo: saray angeles onpaway ira naani, tan ibiig da naani so saray mauges ed saray matonong. 

Mat 13:50 Tan sikara'y ibontok da ed horno na apuy: sikato naani paningel tan panngalatenget na saray ngipengipen. 

Mat 13:51 Atalosan yo ya amin so saray an bengatla? Kuan da'd sikato, On. 

Mat 13:52 Et inkuan to'd sikara, Kanian amin ya escriba ya agawa'n sakey a babangatan ed panarian na tawen miolibay ed sakey a too a sikato'y makan-abung, ya mangala ed kayamanan to na saray bengatla'n balo tan daan. 

Mat 13:53 Et agawa, ya sanen asumpal nen Jesus so saraya'n alimbawa, tinmainan diman. 

Mat 13:54 Et sanen linma ed dili'n baley to inbanga'to'ra dia ed saray sinagoga ra, ed ontan la ya nikelkelawan ira, tan inkuan da, Ined so angalaan na sayan too na kakabatan, tan saraya'n makapanyari a gawa? 

Mat 13:55 Aliwa ta'n saya man so anak na panday? say ina to ag ta manngaran na Mafia? tan, saray agi to Santiago, tan Jose tan Simon tan Judas? 

Mat 13:56 Tan saray agi to a bibii andi ta ra dia ya amin ed sikatayo? Ined sirin so angalaan na saya'n too ed sarayan amin a bengatla? 

Mat 13:57 Tan apasakitan ira ed sikato. Si Jesus balet inkuanto'd sikara, Say profeta aliwa'n angapo so galang to, noag dia ed baley to'n dili tan dia ed abung to'n dili. 

Mat 13:58 Tan ag nangawadman na dakel ya gawa'n makapanyari nisengeg ed ag da pananisia. 



Mat 14:1 Sanen saman a panaon si Herodes ya tetrarca nadngelan to'y balita ya nipaakar ed Jesus, 

Mat 14:2 Et inkuan to ed saray aripen to, Saya si Juan a Bautista; inmoli ed bilay a nanlapu'd saray inatey; et kanian ongawa so saraya'n pakayari ed sikato. 

Mat 14:3 Ta si Herodes inerel to nen saman si Juan, tan ginolonggolongan to, tan impangaw to nisengeg ed Herodias, ya asawa nen agi to a Felipe. 

Mat 14:4 Ta si Juan inkuan to nen saman ed sikato, Ag onkatonongan ed sika ya sikato'y kayarianen mo. 

Mat 14:5 Et sanen sikato'y nilabay to komon ya pateyen, tinmakot ed saray katooan, lapu'd inbilang da a sakey a profeta. 

Mat 14:6 Balet sanen dinmateng so agew ya inkianak nen Herodes, say anak a bii nen Herodias nansayaw ed pegley, et pinalike' to si Herodes. 

Mat 14:7 Kanian insipan to ya sinambaan so pangited to na angan anto'n kerewen to. 

Mat 14:8 Et sikato, lapu ed inbangat nen ina to, kuanto, Ited mo dia ed siak ed sakey a lipong so olo nen Juan a Bautista. 

Mat 14:9 Et say ari naermenan; balet nisengeg ed saray samba to, tan lapu ed saray karongo to ed pananganan, sikato'y ingangan to a niiter; 

Mat 14:10 Et angibaki, tan inpapotolan to si Juan ed panangipangawan. 

Mat 14:11 Et say olo to inawit da ed sakey a lipong, tan initer da'd samay marikit; et sikato'y inyakar to ed ina to. 

Mat 14:12 Et saray babangatan to linma ra, tan inala ra'y bankay to, tan inkotkot da; tan linma ra tan inbaga ra ed Jesus. 

Mat 14:13 Bang nen sikato'y nadngelan nen Jesus, inmarawi'd man ed sakey a paraw, tan linma ed sakey a pasen a lawak a maingew: tan sanen nadngelan na saray dakel a katooan, nanakar ira a tinmombok ed sikato a nanlapu ed saray ciudad. 

Mat 14:14 Et sikato'y pinmaway, et anengto ray dakerakel a katooan, et inabagey to ra, tan pinabpaabig to ray agmakayari ra. 

Mat 14:15 Tan sanen sinmabi so ngarem, sinminger so saray babangatan ed sikato, a kuan da, Say pasen sikato'y lawak, tan say horas linmabas la; pasempeten mo ray katooan, pian makakar ira ed saray aldeas tan manaliw ira'y tagano ra. 

Mat 14:16 Bangbalet inkuan nen Jesus ed sikara, Ag da nakaokolan so ontainan; pakanen yo ra. 

Mat 14:17 Et kuan da'd sikato, Wala dia ed sikami so liglimara'n tinapay, tan duara'n sira. 

Mat 14:18 Et inkuan to, Awit yo ra dia ed siak. 

Mat 14:19 Tan ingangan to'd saray dakerakel a katooan ya onyorong ira ed karikaan; et inala to so limara'n tinapay tan duara'n sira, tan sanen tinmangay ed tawen, binendicionan to, tan piningpinglis tan inderew to so saray tinapay ed saray babangatan to, tan saray babangatan, initer da'ra ed saray dakerakel a katooan. 

Mat 14:20 Et angan ira ya amin; tan napsel ira: tan dinokdok da so nakdaan ya apingpinglis, ed labindua a balolang ya napno. 

Mat 14:21 Tan saray angan singa lima'n libo a lalaki, nilikod iray bibii tan ugugaw. 

Mat 14:22 Tan tampol ya pinilitan to so saray babangatan to ya onlugan ed paraw tan pinaona to ra ed pagpag ya gilg, anga ed pakapasipo'to'd saray dakerakel a katooan. 

Mat 14:23 Et sanen apasipo' to so katooan tinmatdang ed palandey a nanpikasi a bokbokor: tan sanen onlalabi la, wadman a bokbokor to. 

Mat 14:24 Say paraw balet wadman ed taew na dayat, ya aaposem na saray daluyon; ta say dagem sikato'y suba. 

Mat 14:25 Et dia ed komapat a panagbantayt ed labi sikato so linma ed sikara, ya manaakar ed tapew na dayat. 

Mat 14:26 Tan sanen sikato so anengneng na saray babangatan ya manaakar ed dayat, agolo ra, ya kuan da, Sikato so sakey a payawar; et nanakis ira lapu'd takot. 

Mat 14:27 Balet tampol ya akisalitay Jesus ed sikara, a kuan to, Manmatale'kayo; ta siak; ag kayo ontakot. 

Mat 14:28 Et si Pedro inmebat tan inkuan to, Katawan, no sika, ibilin mo ya onlaak ed sika a manakar ak ed tapew na saray danum. 

Mat 14:29 Et inkuan to, Gala. Et si Pedro inmepas a nanlapu'd paraw, tan nanakar ed tapew na saray danum ya onla ed Jesus. 

Mat 14:30 Balet sanen anengneng to so dagem atakot; tan nen ongagapo'n onlereg, inmakis, a kuan to, Katawan, ilaban mo ak. 

Mat 14:31 Et tampol ya inunat nen Jesus so lima to, tan sikato so siningka'to, tan kuan to ed sikato, O sika makulang na pananisia, akin et nanduarua ka? 

Mat 14:32 Tan sanen akasapat ira ed paraw, tinmonda'y dagem. 

Mat 14:33 Et saraman so wala'd paraw sikato'y ingalgalang da a kuan da, Tua a sika so Anak na Dios. 

Mat 14:34 Sanen akabaliw ira, linmara ed dalin na Genezaret. 

Mat 14:35 Et nen sikato'y akabatan na saray totoo ed saman a pasen, nanbaki ra ed saman ya am in a sakop a manliberliber, tan inyakar da ed sikato so saray amin ya ag makayari; 

Mat 14:36 Tan akikaskasi ra'd sikato ta nadiwit da labat la komon so saloy na kawes to: et saray amin ya akadiwit inmaabig ira. 



Mat 15:1 Saman la linma ed Jesus so saray Fariseos tan escribas a nanlapu ed Jerusalem, a kuan da, 

Mat 15:2 Akin a saray babangatan mo agda sumpalen so ugali na saray mamasiken? ta'n agda urasan iray lima ra no mangan ira'y tinapay. 

Mat 15:3 Et sikato inmebat tan inkuan to'd sikara, Akin ya agyo met sumpalen so gangan na Dios nisengeg ed ugali yo? 

Mat 15:4 Ta say Dios inbaga to, Igalang mo'y amam tan inam: tan, Say mansalita na mauges ed ama ono ina, paulian ya ompatey komon ed patey. 

Mat 15:5 Bangbalet kuan yo, Siopaman a mangikuan ed ama to ono ina to, Say nayarian mo komon a pinabangan lapu ed siak niiter ed Dios; 

Mat 15:6 Ag to igalang naani ama to, Et sikayo ginawa yo ya andikakanaan so salita na Dios nisengeg ed ugali yo. 

Mat 15:7 Sikayo mansimpisimpitan, maong so impangiprofeta nen Isaias ed sikayo, a kuan to, 

Mat 15:8 Sayan baley igalang to ak ed saray bibil da; Say puso ra balet arawi'd siak. 

Mat 15:9 Balet maapa so panangigalang da'd siak, Ya ibangat dan singa matuan kakabatan da so bilibilin na saray totoo. 

Mat 15:10 Et tinawag to'd sikato, so saray dakel a katooan tan inkuan to'd sikara, Denglen yo, tan talosan yo: 

Mat 15:11 Aliwan say onloob ed sangi so mandumsis ed too; no ag say onbesngaw ed sangi, saya so mandumsis ed too. 

Mat 15:12 Saman la linma so saray babangatan, tan inkuan da'd sikato, Amtam ya saray Fariseos asanokan ira, nen nadngel da so saya'n salita? 

Mat 15:13 Balet inmebat tan inkuan to, amin a tanaman ya ag-intanem nen Amak ya mangatatawen, nabagot. 

Mat 15:14 Paulian yo ra: sikara so bulag a manangitonton. Et no say bulag itonton to so bulag, sikara'n dua napaleg ira ed abot. 

Mat 15:15 Et si Pedro inmebat tan inkuan to'd sikato, Ipaliwawam ed sikami so saya'n alimbawa. 

Mat 15:16 Et sikato inkuan to, Sikayo met angapo'y pakatalos yo? 

Mat 15:17 Ag yo naomameng, ya anto kaman ya onloob ed sangi ontalos ed eges, tan nibantak ed sebekan? 

Mat 15:18 Bangbalet saray bengatla'n onbesngaw ed sangi manlapu ra'd puso; et dumsisan da so too. 

Mat 15:19 Ta dia ed puso so pawayan na saray mauges a nonot, panagpatey, saray pikakalugoran, saray panaglawan, saray panagtakew, panagtasi ed aliwa'n tua, saray mabanday a salita: 

Mat 15:20 Saraya so mandumsis ed too; say panangan balet ya ag urasan so lima ag to dumsisan so too. 

Mat 15:21 Tan si Jesus tinmainan diman, tan linma ed saray sakop na Tiro tan Sidon. 

Mat 15:22 Et nia, sakey a bii a taga Canaan pinmaway a nanlapu ed saraman ya sakop, tan inmakis, a kuan to, Kasian mo ak komon, O Katawan, sika Anak nen David; say ana'ko a bii papairapen a toloy na sakey a demonic 

Mat 15:23 Balet sikato so ag to inebatan na sakey a salita. Et saray babangatan to sinminger ira tan kinerew da'd sikato, a kuan da, Sikato komon so patainanen mo; ta manakis ya manomtombok ed sikatayo. 

Mat 15:24 Balet inmebat tan inkuan to, Agak dia nibaki no ag dia'd saray abalang a carnero na abung na Israel. 

Mat 15:25 Balet sinminger tan nanpikasi ed sikato, a kuan to, Katawan, tulongan mo ak. 

Mat 15:26 Et sikato inmebat tan inkuan to, Ag manepeg ya alaen so tinapay na saray ugugaw tan sikato so ibontok ed saray aso. 

Mat 15:27 Balet sikato inkuan to, On, Katawan: ta angan saray aso mangan ira'd saray mekmek ya napelag a manlapu'd pananganan na katawan da. 

Mat 15:28 Saman la inmebat si Jesus tan inkuan to'd sikato, O bii, baleg so pananisiam: nagawa ed sika so onong na kaliktan mo. Et say anak to a bii inmabig nanlapu ed saman ya horas. 

Mat 15:29 Et si Jesus tinmainan diman, et linma ed abay na dayat na Galilea; et tinmatdang ed palandey, tan nanyorong diman. 

Mat 15:30 Et sinmabi ed sikato so dakerakel a katooan, a sankaawit da so saray piley, bulag, umel, sikuel, tan arum ni ran dakerakel, tan ingaton dara ed salian to; et pinaabig to ra: 

Mat 15:31 Ed ontan la ya nikelawan so saray dakel a katooan, nen anengneng da so umel a makasalita, say sikuel ya inmabig, tan say piley a makaakar, tan say bulag ya makanengneng: et ingalgalang da so Dios na Israel. 

Mat 15:32 Et si Jesus tinawag to so saray babangatan to ed sikato, tan inkuan to, Kaskasian ko so dakerakel a katooan, lapu'd akipanayam ira'd siak ed talo ran agew, et angapo'y nakan da: et ag ko labay ira'n pasempeten a manaayunal, ta ompan onkapoy ira ed dalan. 

Mat 15:33 Et saray babangatan kuan da'd sikato, Ined so pangalaan tayo na amayamay a tinapay dia ed kalawakan a pasen, pian napesel so ontan a kinarakel a katooan? 

Mat 15:34 Et si Jesus inkuan to'd sikara, Pigara'n tinapay so wala ed sikayo? Et inkuan da, Pitora, tan daiset a sira ya ankekelag. 

Mat 15:35 Et ingangan to'd saray dakel a katooan ya onyorong ira'd dalin; 

Mat 15:36 Et inala to 'ray pitora'n tinapay tan saramay sirasira; tan akisalamat tan pinisagpisag to, tan inderew to'd saray babangatan, tan saray babangatan diad saray dakel a katooan. 

Mat 15:37 Et angan ira ya amin, tan napsel ira: tan dinokdok da so saray nakdaan ya pisagpisag, a pitora'n balolang so napno. 

Mat 15:38 Et saray angan apat a libo ran lalaki nilikod so saray bibii tan ugugaw. 

Mat 15:39 Tan inbaki to so saray dakel a katooan, insan linmoob ed paraw, tan linma ed saray ketegan na Magdala. 



Mat 16:1 Et sinmabi so saray Fariseos tan Saduceos, et dia'd inpanokso rad sikato kinerew da'd sikato ya ipanengnengan to ra na sakey a tanda a nanlapu ed tawen. 

Mat 16:2 Balet sikato inmebat tan inkuan to'd sikara, No ngarem, kuan yo, Maong naani panaon: ta say tawen ambalanga. 

Mat 16:3 Tan no cabuasan, Mauges so panaon natan: ta say tawen ambalanga tan malurem. Amta yo ya ibiig so nengneng na tawen; bangbalet agyo nayari'n ibiig iray tanda na saray panaon. 

Mat 16:4 Sakey a kapolian a mauges tan mikakalugoran onkerew na sakey a tanda; et angapo'y niiter ya tanda ed sikato, no ag say tanda nen Jonas. Et tinainan to'ra tan imanla. 

Mat 16:5 Et sinmabi so saray babangatan ed biek na dayat, et alingoanan da'y angitarok na tinapay. 

Mat 16:6 Et si Jesus inkuan to'd sikara, aluaran yo tan paliisan yo so levaduara na saray Fariseos tan Saduceos. 

Mat 16:7 Et nanisisip ira ed sikara'n dili, a kuan da, Ag itayo angitarok na tinapay. 

Mat 16:8 Et si Jesus diad inpakalikas to inkuan to, O sikayo makulang na pananisia, akin et manisisip kayo ed sikayon dili, nisengeg ed angapo so tinapay yo? 

Mat 16:9 Ag yo ta ni naamingaw, odino nanonotan so saray limara'n tinapay ed saray limanlibo, tan pigara'n balolang so dinokdok yo? 

Mat 16:10 Angan saray pitora'n tinapay ed saray apat a libo, tan no pigara'n balolang so dinokdok yo? 

Mat 16:11 Panon sirin ya ag yo natebek ya say sinalitak ed sikayo ag nipaakar ed tinapay? No ag ingen paliisan yo so levadura na saray Fariseos tan Saduceos. 

Mat 16:12 Saman da la atalosan ya ag to inbaga a paliisan da so levadura na tinapay, no ag ingen say bangat na saray Fariseos tan Saduceos. 

Mat 16:13 Bangnen akasabi si Jesus ed saray paspasen na Cesarea na Filipo, tinepe'to ed saray babangatan to, a kuan to, Siopa so sayay Anak na too ed pangikuan na saray totoo? 

Mat 16:14 Et inkuan da: Saray arum kuanda'n si Juan a Bautista; saray arum, si Elias: tan saray arum, si Jeremias, ono sakey saray profetas. 

Mat 16:15 Sikato kuan to'd sikara Sikayo balet, siopaak ed kuan yo? 

Mat 16:16 Et si Pedro inmebat tan inkuan to, Sika so Cristo, ya Anak na Dios a mabilay. 

Mat 16:17 Et si Jesus inmebat tan inkuan to'd sikato, Mapalar ka, Simon ya anak nen Jonas: to ag itan inpuyan ed sika na laman tan dala, no ag si Amak ya wala ed tawen. 

Mat 16:18 Et kuan ko met ed sika, ya sika Pedro ka, et dia ed tapew na saya'n baton dampay ipaalagey ko naani so iglesiak; et saray pinto na Hades ag ontalona naani ed sikato. 

Mat 16:19 Iter ko naani ed sika so saray tombok na panaria'y tawen: et siopaman a singeren mo naani ed dalin nasinger naani ed tawen; tan siopaman ya akbaran mo ed dalin naokbaran naani ed tawen. 

Mat 16:20 Insanto inbilin ed saray babangatan to ya angapo'y pangibagaan da ya sikato si Cristo. 

Mat 16:21 Nanlapu'd saman a panaon ginapoan nen Jesus ya inpatnag ed saray babangatan to, a kaokolan to'y onla ed Jerusalem, tan mantepel na amayamay a bengat la ed saray mamasiken, tan manunaan day sacerdote tan saray escribas, tan sikatoy pateyen da et dia'd kamatlo'n agew onoli ed bilay. 

Mat 16:22 Et sikato'y inala nen Pedro, tan ginapoan ton banoen, a kuanto, Sikato so niarawi komon ed sika, Katawan: saya ag komon nagawa angan kapigan ed sika. 

Mat 16:23 Sikato balet linmingay tan inkuan to ed Pedro, Ekal ka'd arap ko, Satanas: sika'y sakey a makapagapol ed siak: ta ag mo nononoten iray bengatlan nipaakar ed Dios, noag saray bengatlan nipaakar ed saray totoo. 

Mat 16:24 Saman la inkuan nen Jesus ed saray babangatan to, No say siopaman a too et labay to'y ontombok ed siak benegan to'y dili ya inkasikato, et alaen to'y cruz to, tan tomboken toak. 

Mat 16:25 Ta siopaman a mangilaban komon na bilay to nabalang to naani: et siopaman a makabalang naani na bilay to nisengeg ed siak sikato'y naalmo to. 

Mat 16:26 Ta anto tay pinanabang na sakey a too, no naala to'y sankamundoan, et nabalang to'y bilay to? ono anto kasi iter na too ya isandi to'd bilay to? 

Mat 16:27 Ta say Anak na too onla dia naani dia'd gloria na Ama to a pati saray angeles to; saman to tumangan naani so balang sakey a too onong ed saray gawa to. 

Mat 16:28 Tua kuan ko'd sikayo, Wala ray arum ed saray wadia, ya angan panon ag da naani natawayan so patey, anga'd pakanengneng da ed Anak na too ya onsabi ed panarian to. 



Mat 17:1 Et kayari anem agew si Jesus inala to ra di Pedro, tan Santiago, tan si Juan ya agi to, tan inyakar to ra ed sakey a palandey ya atagey ed arawi: 

Mat 17:2 Et naoman so nengneng to ed arap da: et say lupa to sinminag a singa say banwa, tan saray kawes to nagmaliw ya amputi ya singa liwawa. 

Mat 17:3 Et nia, pinmayawar ed sikara di Moises tan Elias a misasalita ed sikato. 

Mat 17:4 Et si Pedro inmebat, tan inkuan to ed Jesus, Katawan, maong komon no manayam itayo dia: no labay mo, mangawa ak dia na talora'n abungabung; sakey so onkana'd sika, tan sakey so onkana'd Moises tan sakey so onkana'd Elias.

Mat 17:5 Sanen peles to ni'n mansasalita, nia, so sakey a lurem a masnag tinarongan to ra: tan nia, sakey a voces a nanlapu ed lurem, a kuan to, Sikatoya so inarok ya Anak, a sikato'y panliketan ko'n maong; sikato so dengelen yo. 

Mat 17:6 Et sanen sikato'y nadngel na saray babangatan, intuek da so lupa ra, tan atakot ira'n toloy. 

Mat 17:7 Et si Jesus linma ed diniwi'to ra tan inkuan to, Alagey kayo, tan ag kayo antakot. 

Mat 17:8 Et sanen intengwara so saray kamataan da, angapo'y anengneng da no ag si Jesus labat. 

Mat 17:9 Tan dia ed ilalasor da ed palandey, si Jesus binilin to ra, a kuan to, Ag yo ibabaga ed siopaman a too so pasingawey, anga ed say Anak na too onoli ed bilay a manlapu ed saray inaatey. 

Mat 17:10 Et saray babangatan to tinepet da'd sikato, a kuan da, Akin sirin a kuan na saray escribas a si Elias kaokolan ya onla dia ya onona? 

Mat 17:11 Et sikato inmebat tan kuan to, Si Elias onla dia a peteg, tan ipawil to naani 'amin a bengatla: 

Mat 17:12 Bangbalet kuan ko ed sikayo, ya si Elias linma la dia, et sikato'y agda binirbir, noag ingen ginawa ra'd sikato so angan anto a kinaliktan da. Ontan met a say Anak na too mantepel naani ed sikara. 

Mat 17:13 Saman la atalosan na saray babangatan ya si Juan a Bautista so sinalita to ed sikara. 

Mat 17:14 Tan sanen sinmabi ra ed saray dakel a katooan, dinmago'd sikato'y sakey a laki, ya tinmalimokor ed sikato, tan kuan to, 

Mat 17:15 Katawan, kasian mo pa so ana' ko'n laki: ta sikato so bubulanen, et nanairapan a toloy: ta mabetbet ya nabaktar ed apuy tan mabetbet dia ed danum. 

Mat 17:16 Et sikato'y inyakar ko ed saray babangatan mo, et sikato'y ag da natambal. 

Mat 17:17 Et si Jesus inmebat tan inkuan to, O makulang na pananisia tan mauges a kapolian, kaonongan kabayag so kiwalak ed sikayo? kaonongan kabayag so pantepel ko ed sikayo? sikato'y yakar mo dia ed siak. 

Mat 17:18 Et sikato'y nansalitaan nen Jesus; et say demonio pinmaway manlapu'd sikato: et atambal so ugaw a laki nanlapu'd saman ya horas. 

Mat 17:19 Saman la inmasinged so saray babangatan ed kinen Jesus ed kabokoran, tan inkuan da; Akin et sikato'y agmi apapaway? 

Mat 17:20 Et kuan to'd sikara, Nisengeg ed melag ya pananisia yo: ta tua kuan ko'd sikayo, No wala komo'y pananisia yo a singa say sakey a bokei na mostaza, kuan yo naani ed saya'n palandey, Onalis ka a manlapu dia ya anga ed saman a pasen; et sikato'y onalis; tan angapo naani agnayari ed sikayo. 

Mat 17:21 Balet saya'n nengneng agnapapaway no ag dia ed panagpikasi tan panagayunal. 

Mat 17:22 Et leleg a nanayam ira ed Galilea, inbaga nen Jesus ed sikara, Say Anak na too niawat naani ed lima na saray totoo; 

Mat 17:23 Tan sikato naani pateyen da, et dia ed kamatlo'n agew onoli ed bilay. Et nanermen ira a mapalalo. 

Mat 17:24 Et sanen sinmabi ra ed Capernaum, saray mansisingil na kapaldua a siklo linma ra'd Pedro, tan inkuan da, Say managbangat yo ag to bayaran so kapaldua a siklo? 

Mat 17:25 Inkuan to, On. Et nen linmoob ed abung, si Jesus inmona ya akisalita'd sikato, a kuan to: Anto so isisip mo, Simon? saray arari dalin siopa so pansingilan da na impuesto ono buis? ed saray anak da, ono ed saray sankaili? 

Mat 17:26 Et sanen inkuan to, Ed saray sankaili, inkuan nen Jesus ed sikato, Saray anak ag ira sirin ombuis. 

Mat 17:27 Balet, ompan sikara'y naitdan tayo na kagapolan, onla ka ed dayat, tan manbanwit ka, et alam so sira ya ononan naala; tan sano nalengat mo so sangi to naromog mo'y sakey a siklo: alam itan, tan iter mo ed sikara nipaakar ed siak tan sika. 



Mat 18:1 Dia'd saman ya horas sinminger iray babangatan ed Jesus, a kuan da, Siopa sirin so kabalbalgan ed panariay tawen? 

Mat 18:2 Et tinawag to ed sikatoy sakey a melag ya ugaw, tan inyan to ed pegley da, 

Mat 18:3 Tan inkuan to, Tua kuan ko ed sikayo, No ag kayo onpawil tan ag kayo magmaliw a singa saray ankekelag ya ugugaw, angan panon ag kayo naani makaloob ed panaria'y tawen. 

Mat 18:4 Kanian siopaman ya manpaabeba a singa saya'n melag ya ugaw, sikato lamlamang so cabalbalgan ed panaria'y tawen. 

Mat 18:5 Tan siopaman ya mangawat naani na sakey ya ontan a melag ya ugaw ed ngaran ko awaten to ak. 

Mat 18:6 Ingen siopaman a mangigapol na sakey ed sarayan ugugaw ya manisia ed siak, magmaong ni ed sikato ya isabit komon so sakey a baleg ya bato na gilingan ed beklew to, tan ipalner komon ed kaaraiman na dayat. 

Mat 18:7 Kasi la so mundo nisengeg ed saray kagapolan! ta nakaokolan ya onsabi so saray kagapolan; ingen kasi la so too a panlapuan na kagapolan! 

Mat 18:8 Et no say limam ono say salim so kagapolan mo, potot mo, tan ipulisay mo ed sika: ta magmaong ni ed sika so onloob ed bilay ya pokol so limam ono salim, nen say wala so duara'n limam ono duara'n salim ya nipelag ka ed apuy ya andi angaan. 

Mat 18:9 Et no say matam so kagapolan mo, sikato so sukit mo, tan ipulisay mo ed sika: magmaong ed sika so onloob ed bilay a saksakey so matam, nen say wala so duara'n matam ya nipelag ka ed apuy na infierno. 

Mat 18:10 Nengneng yo ya ag yo modmoraen so sakey ed saraya'n ugugaw: ta kuan ko'd sikayo, ya dia ed tawen saray angeles da sankanengneng dan naynay so lupa nen Amak ya wala ed tawen. 

Mat 18:11 (Ta say Anak na too linma dia a mangilaban ed saray abalang.) 

Mat 18:12 Panon so isisip yo? no say siopaman a too wala'y sanlasus a carnero to, et abalang so sakey ed sikara, ag to ta tainan so saray siamaplo tan siam, tan onla ed saray palandey, tan anapen to so abalang? 

Mat 18:13 Et no nagawa a sikato'y naalmo to, tua kuan ko'd sikayo, a sikato so panliketan to a mapalalo nen saray siamaplo tan siam ya ag ira abalang. 

Mat 18:14 Ontan met ya ag kaliktan nen Ama yo ya wala ed tawen, ya sakey ed sarayan ankekelag ya ugugaw et natawtaw.

Mat 18:15 Et no say agim makapankasalanan ed sika, onla ka, ipaliwawam ed sikato so kasalanan to a sikayon dua lambengat: no dengelen to ka, tinalom so agim. 

Mat 18:16 Balet no ag to ka dengelen, mangitagar ka ibam a sakey ono duara pian dia ed sangi' duara ono talora a tasi napamintuaan so amin a salita. 

Mat 18:17 Et no ag to ray a dengelen, sikato'y ibagam ed iglesia: et no ag to labay met a dengelen so iglesia, sikatoy ipasen mo ed sika a singa Gentil tan punlicano 

Mat 18:18 Tua kuan ko'd sikayo, Anto kaman a berberen yo dia ed dalin naberber naani ed tawen: tan amin ya okbaran yo dia ed dalin naokbaran naani ed tawen 

Mat 18:19 Kuan ko'd sikayo lamet, ya no duara ed sikayo makapanpaknaan naani dia ed dalin nipaakar ed anto kaman ya kerewen da gawaen naani ed sikara nn Amak ya wala ed tawen. 

Mat 18:20 Ta no ined so kawalaan na duara ono talora a nantitipon nisengeg ed ngaran ko siak wala ak ed nanleleetan da. 

Mat 18:21 Saman la sinminger si Pedro, tan inkuan to'd sikato, Katawan maminpiga kas a mankasalanan naani ed siak so agik, tan maminpiga a perdonaen ko? anga ed maminpito? 

Mat 18:22 Si Jesus kuan to'd sikato, Ag ko ikuan ed silta Anga ed maminpito; ingen, Anga ed maminpitomplo ya pito. 

Mat 18:23 Kanian say panaria'y tawen nio libay ed sakey ya ari, ya ginabay to'y akibilangan ed saray ariripen to. 

Mat 18:24 Tan sanen ginmapo a nanbilang, nipatnag ed sikato so sakey, ya aka utang ed sikato na samplon libo ya talentos.

Mat 18:25 Et lapu ed angapo so panbayar to, ingangan na katawan to a sikato'y nilako, tan say asawa to, tan saray anak, tan amin ya wala ed sikato, tan nagawa so panbayad. 

Mat 18:26 Kanian samay aripen dinmakmomo tan akikasi ed sikato, a kuan to, Katawan, anosan mo ak komon, ta bayaran kon amin naani ed sika. 

Mat 18:27 Et say katawan na saman ya aripen, bangta inabagey to, sikato'y inbolos to, tan pinerdona to ed utang to. 

Mat 18:28 Balet saman ya aripen pinmaway, et aromog to'y sakey ed saray ibiba ya akautang ed sikato na sanlasus a denarios: et sikato'y sining ka'to tan tinitikel to, a kuan to, Bayaran mo so utang mo. 

Mat 18:29 Kanian say iba to a papaaripen, dinmakmomo, tan nankerew ed sikato, a kuan to, Anosan mo ak kari, ta bayaran ta ka man. 

Mat 18:30 Et ag to ginabay: no ag say linma tan intobong to ed panangipangawan, anga ed pakabayar to na inutang to. 

Mat 18:31 Kanian sanen anengneng na saray ibaton papaaripen so agawa, naermenan ira a mapalalo, et linma ra tan inbagara'd katawan da so amin ya agawa. 

Mat 18:32 Diad saman sikato'y tinawag na Katawan to ed sikato, tan kuan to'd sikato, Sika marelmeng ya aripen, pinerdonak ed sika so amin ya utang, mo lapu'd akikaskasi ka'd siak: 

Mat 18:33 Ag mo komon met nepeg sirin ya kinasian so ibam ya aripen, a singa say inpangasik ed sika? 

Mat 18:34 Et samay katawan to apasnokan, et sikato'y inyaw'to ed saray managpiirap, anga ed pakabayar to na amin ya inutang to. 

Mat 18:35 Ontan met naani gawaen nen Amak a mangatatawen ed sikayo, no sakey tan sakey ed sikayo ag to perdonaen so agi to a manlapu ed puso yo 



Mat 19:1 Tan agawa sanen asumpal nen Jesus so saraaya'n salita, tinmainan ed Galilea, tan linma ed saray ketegan na Judea ed labas na Jordan; 

Mat 19:2 Et dakerakel a katooan so tinmombok ed sikato; et tinambal to rad' man. 

Mat 19:3 Et sinminger so saray Fariseos ed sikato, a sikato'y toksoen da, tan kuan da, Onkatonongan kasi so pangisian na sakey a laki ed asawa to nisengeg ed anton bengat la? 

Mat 19:4 Et inmebat, tan inkuan to, Ag yo ta abasa, ya say amalsa ed sikara nanlapu ed gapo ginawa to ra a laki tan bii? 

Mat 19:5 Tan inkuan to, Lapu'd saya say laki tainan to naani so ama tan ina to, tan ontipon naani ed asawa to; et sikara'n dua saksakey ira naani ya laman? 

Mat 19:6 Kanian aliwa la ran duara, no ag saksakey a laman. Say inpantipon na Dios sirin, aleg a sianen na too. 

Mat 19:7 Kuan da ed sikato, Akin sirin a si Moises ingangan to so pangiter na sakey a sulat na pansian ta pian sikato so patainanen? 

Mat 19:8 Kuan to ed sikara, Si Moises lapu ed kaawetan na puso yo inaboloyan to kayo a mangisian ed saray kaasawaan yo: balet nanlapu ed gapo aliwan ontan. 

Mat 19:9 Et kuan kod sikayo, Siopaman a laki ya mangisian naani na asawa to, nilikod ed inpilawanan tan mangasawa na sananey a bii, mankasalanan ed pikakalugoran: tan say lakin mangasawa ed sikato sano insian sikato so mankasalanan ed pikakalugoran. 

Mat 19:10 Saray babangatan kuan da ed sikato, No ontan so kipapasen na laki ed asawa to, ag manepeg so mangasawa. 

Mat 19:11 Balet inkuan to ed sikara, Aliwan amin a too so nayarin mangawat ed sayan salita, no ag saraman so pangitdan. 

Mat 19:12 Ta walara'y eunucos, a sikara'y nianak a nanlapud eges na ina ra: tan walaray eunucos, a sikara'y ginawan eunucos na saray totoo: tan walaray eunucos, ya ginawa ra'y inkasikara'n dili a eunucos nisengeg ed panarian na tawen. Say makayarin mangawat ed saya, sikatoy awaten to. 

Mat 19:13 Saman la walaray ugugaw ya ankekelag ya inyakar da ed Jesus, pian nitapew to so saray lima tod sikara, tan mikasi: et saray babangatan binano da ra. 

Mat 19:14 Si Jesus balet inkuan to, Aboloyan yo so saray ankekelag ya ugugaw, tan ag yo ra sesebelan ya ondago ed siak: ta saray ontan so makankien na panariay tawen. 

Mat 19:15 Et intapew to ra'y limalima tod sikara, tan tinmainan diman. 

Mat 19:16 Et nia, walay sakey a dinmago ed sikato tan mankuan, Managbangat, antoy maong a bengatlan gawaen ko, ta pian nagamoran koy bilay a maando? 

Mat 19:17 Et inkuan tod sikato, Akin et tepeten mod siak so nipaakar ed maong? Walay sakey a sikato so maong: et no pirawat moy onloob ed bilay, onoren mo so saray gangan. 

Mat 19:18 Kuan to ed sikato, Dinan ira? Et si Jesus inkuan to, Ag ka mamatey, Ag ka manlawan ed ag mo asawa, Ag ka mantakew, Ag ka mansalita na tila a pantasi; 

Mat 19:19 Igalang mo so amam tan inam; tan, Aroen mo so karapam a too onong ed sika lanlamang. 

Mat 19:20 Say balolaki kuan to ed sikato, Amin so saraya inonor ko ra: dinan ni kakulangan ko? 

Mat 19:21 Si Jesus inkuan to'd sikato, No pirawat mo so cayadyarim, laka, ilakom so walad sika, tan iter mod saray duruka, et wala naani kayamanan mo ed tawen: et gala, tombok mo ak. 

Mat 19:22 Sanen nadngel balet na balolaki so sayan salita, linma la ya maermen a toloy; ta sikatoy sakey ya walaan na baleg a kaykayarian. 

Mat 19:23 Et si Jesus inkuan tod saray babangatan to, Tua kuan kod sikayo, Mairap ed mayaman a too so iloob tod panarian na tawen. 

Mat 19:24 Tan kuan ko lamet ed sikayo, Maig-inomay ni ya onlabot so sakey a camello ed abot na sakey a dagum, nen say sakey a toon mayaman ya onloob ed panarian na Dios. 

Mat 19:25 Et sanen sikatoy nadngel na saray babangatan, nikelawan iran mapalalo a kuan da, Siopa sirin so nayari a nilaban? 

Mat 19:26 Et si Jesus sanen ninengneng to ra inkuan to'd sikara, Dia'd saray totoo agnayari so saya; balet dia'd Dios ami' bengabengatla nayari. 

Mat 19:27 Inmebat si Pedro ed satan, et inkuan to ed sikato, Nia, sikami tinainan mi ya amin, tan tinombok mi ka: anto sirin so wala naani ed sikami? 

Mat 19:28 Et si Jesus inkuan to'd sikara, Tua kuan ko'd sikayo, a sikayo'n tinmombok ed siak, dia ed balo a panamalsa sano say Anak na too onyorong naani ed trono na gloria to, sikayo onyorong kayo met naani ed labindua'n trono a mangokom ed saray labindua'n kailalakan na Israel. 

Mat 19:29 Tan balang sakey a tinainan to ray kaabungan, ono agagi a lalaki, ono bibii, ono ama, ono ina, ono saray anak, ono daldalin, nisengeg ed ngaran ko, makaawat naani' maminlasus, tan tawiren to naani so bilay a maando. 

Mat 19:30 Balet dakel naani 'ray naonor a sikara'y onaan, tan onaan a sicaray naonor. 



Mat 20:1 Ta say panariay tawen miolibay ed sakey a too ya ama na sankabaley, ya pinmaway a masakbay ed kabuasan ya mangopa na dumaralos ed uvasan to. 

Mat 20:2 Et sanen akapipakna'd saray dumaralos ed sakey a denario ed sanagew, sikara'y inbaki to ed uvasan to, 

Mat 20:3 Tan pinmaway ed mikatlo ya horas, et anengneng to so saray sananey a wala ra ed plaza ya manalalagey a manmemeneng, 

Mat 20:4 Et inkuan to ed sikara, Onla kayo met ed uvasan, et say kanepegan sikato so iter ko'd sikayo. Et linma ra. 

Mat 20:5 Sikato'y pinmaway lamet ed mikanem f tan mikasiam ya horas et ontan met so ginawa to. 

Mat 20:6 Tan sanen singa mikalabinsakey ya horas pinmaway, tan aromog to ray arum ya akaalagey: et kuan to'd sikara, Akin et akaalagey kayo dia a sanagew a manmemeneng? 

Mat 20:7 Kuan da'd sikato, Lapu'd angapo'y angupa ed sikami. Kuan to'd sikara, Onla kayo met ed uvasan. 

Mat 20:8 Et sanen labi la, say makankien na uvasan kuan to'd panagpiaan to, Tawag mo 'ray dumaralos tan bayaran mo'd sikara so upa ra, manlapu'd onor anga ed onaan. 

Mat 20:9 Et sanen sinmabi so saray inupaan ed komaiabinsakey ya horas sikara inawat da balang sakey a too so sakey a denario. 

Mat 20:10 Tan sanen sinmabi so saray akaona, inisip da'n mangawat ira'y dakdakel; et sikara met inawat da balang sakey a too so sakey a denario. 

Mat 20:11 Et sanen sikato so naawat da, nantalabotob ira sumpa ed ama na sankabaley, 

Mat 20:12 A kuan da, Sarayan onor sakey horas lambengat so inpankimey da, et inpiparam ira'd sikami, ya sinakbat mi so awit ya san-agew, tan say makaatong ya petang. 

Mat 20:13 Sikato balet inmebat tan inkuan to'd sakey ed sikara, Kaaro, ag ko gawaen ed sika so agonkatonongan: Agka ta akipakna ed siak ed sakey a denario? 

Mat 20:14 Alam so kayarian mo, tan laka la; labay ko so mangiter ed saya'y onor, na singa say initer ko'd sika. 

Mat 20:15 Ag ta onkatonongan ed siak so pangawak na labay ko ed kayarian ko lanlamang? ono say matam so mauges, lapu ed maongak? 

Mat 20:16 Dia ed ontan saray onor sikara naani unona, tan saray unona sikaray naonor. 

Mat 20:17 Et sanen ontatatdang si Jesus ed Jerusalem, inala to so saray labinduan babangatan ed arawi, tan dia ed dalan inkuanto'd sikara, 

Mat 20:18 Nia, ontatdang itayo ed Jerusalem; et say Anak na too niawat naani ed saray manonan sacerdotes tan escribas; et sikatoy dusaen da naani ed ipapatey, 

Mat 20:19 Tan sikatoy yawat da naani ed saray Gentiles pian ludlureyen da, tan leweten da, tan ipasak da ed cruz: et dia ed komatlon agew onoli ed bilay. 

Mat 20:20 Saman la linma ed sikato- so ina na saray anak nen Zebedeo pati saray anak to a lalaki, a mangigagalang ed sikato tan onkekerew na sakey a bengatla ed sikato. 

Mat 20:21 Et inkuan to'd sikato, Anto'y labay mo? Sikato kuanto'd sikato, Ibilin mo komon a saraya'y duaran ana' komakayorong ira komon, sakey ed nikawanan a limam, tan say sakey ed nikawigi a limam, dia ed panarian mo. 

Mat 20:22 Si Jesus balet inmebat tan inkuan to, Ag yo amtay kekerewen yo. Nayarian yo ta ya inumen so copa ya ngalngali ya inumen ko? Kuan dad sikato, Nayarian mi. 

Mat 20:23 Sikato kuan to'd sikara, Say copak tua ya inumen yo naani: balet say yorong yo ed nikawanan a limak tan dia ed nikawigi a limak, ag ko kien so panangiter, ingen sikato so nipaakad ed saray angiparaanan nen Amak. 

Mat 20:24 Et nen sikato so nadngel na saray samplora, asanokan ira nipaakar ed saray duaran sanagi. 

Mat 20:25 Si Jesus balet tinawag to ra ed sikato, tan inkuan to, Amta yo ya saray makauley na saray Gentiles sikara so katawan ed sikara, tan saray manonaan agamilen da so pakauley da ed sikara. 

Mat 20:26 Aliwan ontan naani dia ed sikayo : noag ingen siopaman a labay toy magmaliw a baleg ed sikayo sikato naani managlinkor yo; 

Mat 20:27 Tan siopaman a labay to'y onaan ed sikayo sikato naani aripen yo; 

Mat 20:28 Singa say Anak na too ya ag dia linma a panlinkoran, noag say manlinkor, tan iter to'y bilay to a panondon ed amayamay. 

Mat 20:29 Et sanen ompaway iran manlapu ed Jerico, dakerakel a katooan so tinmombok ed sikato. 

Mat 20:30 Tan nia, duara a bulag ya manyudyorong ira ed gilig na dalan, sanen nadngel da ya onlalabas si Jesus diman, inmakis ira, a kuan da, Katawan, kasian mo kami komon sika anak nen David. 

Mat 20:31 Et sikaray binano na dakel a katooan, pian ag ira komon oneseesel: balet sikaray lalon nanakis a kuan da, Katawan, kasian mo kami komon, sika anak nen David. 

Mat 20:32 Et si Jesus tinmonda, tan tinawag to ra, tan inkuan to, Antoy laba'yo ya gawaen ko'd sikayo? 

Mat 20:33 Kuan da ed sikato, Katawan, saray mata mi nalukasan komon. 

Mat 20:34 Et si Jesus, dia ed inpangabagey to, dinawi' to so saray kamataan da: et tampol ya inawat da so pakanengneng da, tan tinmombok ira ed sikato. 



Mat 21:1 Tan sanen akaasinger ira ed Jerusalem, tan akasabi ra ed Betfage, anga ed palandey na saray Oliva, saman la inbaki nen Jesus so duara a babangatan. 

Mat 21:2 A kuan to'd sikara, Onla kayo ed aldea ya wala'd naparong yo, et makaromog kayo naani a, tampol na sakey ya asna ya akasinnger, tan sakey a kilaw ya iba to: okbar yo 'ra tan yakar yo ra ed siak. 

Mat 21:3 Et no walay mangibaga na bengatla ed sikayo, ikuan yo, Say Katawan kaokolan to ra; et tampol ya payakad to ra. 

Mat 21:4 Bang saya agawa pian nasumpal so sinalita na profeta, ya kuan to, 

Mat 21:5 Ibaga yo ed anak a bii na Sion, Nia, say Arim onla ed sika, Maoyamo, tan mangabkabayo ed sakey'ya asna, Tan ed sakey a kilaw, ya anak na asna. 

Mat 21:6 Et saray babangatan linma ra, tan ginawa ra so onong na ingangan nen Jesus ed sikara, 

Mat 21:7 Tan inyakar da so asna, tan say kilaw, tan inyan da so saray kawes da ed tapew da, et sikato so imyorong ed tapew. 

Mat 21:8 Et say karakdaklan ed saray dakel a katooan inbilkag da 'ray kawes da ed dalan; tan saray arum nanpuputer iray sangasanga ed saray kiew, tan inbilkag da ra ed dalan. 

Mat 21:9 Tan saray dakel a katooan ya linma ed onaan to, tan saray manomtombok, inmakis ira, a kuan da, Hosanna ed anak nen David: Bendito so onla dia ed ngaran na Katawan; Hosanna ed sankatag'yan. 

Mat 21:10 Tan sanen akaloob ed Jerusalem, amin a ciudad agolo, a kuan da, Siopa ya? 

Mat 21:11 Et saray karaklan kuan da, Saya sikato'y profeta, si Jesus, a nanlapu ed Nazaret na Galilea. 

Mat 21:12 Et si Jesus linmoob ed templo na Dios, et pinapaway to so saray amin a nantatagilako tan nansasaliw dia ed templo, tan ingeba to so saray dulang na saray managsalat na pilak, tan saray yorongan na saray nagtagilako na malmalapati; 

Mat 21:13 Tan kuan to ed sikara, Walan nisulat, Say abung ko natawag naani abung na pikakasi: balet sikato'y gawaen yon sakey ya ongib na saray matakew. 

Mat 21:14 Tan saray bulag tan piley linma rad sikato ed templo, et pinaabig to ra. 

Mat 21:15 Balet sanen saray manonaan na saray sacerdotes tan saray escribas anengneng da so saray makapakelaw a bengabengatla a ginawa to, tan saray ugugaw ya maniingal dia ed templo tan kuan da, Hosanna ed anak nen David; asanokan ira, 

Mat 21:16 Tan inkuan dad sikato, Narengel mo no anto'y ibabaga na saraya? Et si Jesus kuan to ed sikara, On: ag yo tan balot abasa, Dia ed sangi na saray ugugaw tan saray mansoso niyadyarim so panangigalang? 

Mat 21:17 Tan tinainan to ra, tan pinmaway ed ciudad a linma ed Betania, et dinmawes diman. 

Mat 21:18 Tan dia ed kaimbuasan, nen ompawil ed ciudad, narasan. 

Mat 21:19 Et sanen nanengneng to so sakey a kiew ya higos, et gilig na dalan, linma ed sikato, et angapo so aromog tod'man, noag bolobolong labat; et kuan to ed sikato, Ag ka la manbunga manlapud natan anga ed anga. Et tampol say kiew ya higos amagaan. 

Mat 21:20 Et sanen sikato so anengneng na saray babangatan nankelaw ira, ya kuanda, Panoy inkamagaan a tampol na kiew ya higos? 

Mat 21:21 Et si Jesus inmebat tan inkuan to'd sikara, Tua kuan ko ed sikayo, No wala so pananisia yo, tan agkayo manduarua, aliwa labat a gawaen yo naani so agawa ed kiew ya higos, noag ingen no kuan yo naani ed sayan palandey, Naaguat ka dia, tan onpelag ka ed dayat, sikatoy nagawa naani. 

Mat 21:22 Tan amin a bengabengatlan antokaman ya kerewen yo ed pikakasi, no manisia kayo, awaten yo. 

Mat 21:23 Et sanen akaloob ed templo, saray manonaan a sacerdotes tan saray mamasiken na baley linma ra ed sikato nen peles to a manbabangat, tan kuan da, Anton pakapanyari so pangagawam ed saraya a bengabengatla? tan siopa so angiter ed sika na sayan pakayari? 

Mat 21:24 Et si Jesus inmebat tan inkuan to ed sikara, Siak ontepetak met ed sikayo na sakey a tepet, a sikato no ibaga yo ed siak ibagak met ed sikayo no anto a pakapanyari so pangagawak ed saraya a bengabengatla. 

Mat 21:25 Say binyag nen Juan ined so lapuan to? nanlapu ed tawen ono ed saray totoo? Et sikara inisisip da ed inkasikara, a kuan da, No ibaga tayo, ya, Nanlapu ed tawen; ikuan to ed sikatayo, Akin sirin a sikato'y ag yo sinisia? 

Mat 21:26 Balet no ikuan tayo, Nanlapu ed saray totoo; antakot itayo ed karaklan; ta amin bibidbiren da ya si Juan sakey a profeta. 

Mat 21:27 Et inebatan da si Jesus, a kuan da, Ag mi amta. Sikato kuan to met ed sikara, Ag ko met ibaga ed sikayo no anto'n pakayari so pangagawak ed saraya'n bengabengatla. 

Mat 21:28 Bangbalet, anto so isisip yo? Sakey a too wala'y duaran anak to'n lalaki; et sikato'y linma ed inmona, a kuan to, Anak, onla kan mankimey natan ed uvasan. 

Mat 21:29 Et sikato inmebat tan inkuan to, Ag ko; balet nagogunoyan nagbabawi, tan linma. 

Mat 21:30 Et linma ed komadua, tan oilman met so inbaga to. Et inmebat tan inkuan to, Siak onlaak, katawan: et ag linma. 

Mat 21:31 Siopa'd sikara'n dua kasi so angonor na linawa nen ama to? Sikara kuan da, Say inmona, Si Jesus kuan to'd sikara, Tua kuan ko ed sikayo, ya saray publicanos tan saray balangkantis makaloob ira'n unona nen sikayo ed panaria'y Dios. 

Mat 21:32 Ta si Juan linma'd sikayo ed dalan na katunongan, et sikato'y ag yo sinisia: balet saray publicanos tan saray balangkantis anisia ra ed sikato: tan sikayo, sanen sikato'y anengneng yo ag kayo nagbabawi ed kayarito, pian manisia kayo ed sikato komon. 

Mat 21:33 Dengel yo'y sananey ya alimbawa: Wala nen saman so sakey a laki ya ama na sankabaley, ya nantanem na sakey ya uvasan, tan niliktob to na alar, tan angotkot na sakey ya alakan, tan angipaalagey na sakey ya ilang, tan sikatoy inted to ya inpaabang ed saray tumatalon, tan linma ed sananey a dalin. 

Mat 21:34 Tan sanen asinger la so panaon na saray bungabunga, inbaki to ray ariripen to ed saray tumatalon, ya mangawat na saray bungabunga to. 

Mat 21:35 Et saray tumatalon inala da ray ariripen to, tan pinekpek da so sakey, tan pinatey day sananey, tan tinopak day sananey. 

Mat 21:36 Sikato angibaki lamet na arum iran ariripen to ya dakdakel nen saray inmona: et onman met so ginawa ra'd sikara. 

Mat 21:37 Kaonoran balet inbaki to ed sikara so anak to'n laki, a kuan to, Derlengen da naani so ana' ko. 

Mat 21:38 Balet saray tumatalon, nen anengneng da so anak to, nagsi kuan ira ed sikara'n dili, Saya sikato'y mananawir; gali dia, ta sikato'y pateyen tayo, tan alaen tayo so tawir to. 

Mat 21:39 Et sikato'y inala ra tan inpaway da ed uvasan, tan sikato'y pinatey da. 

Mat 21:40 Sano onla sirin so katawan na uvasan, anto kasi gawaen to naani ed saray tumatalon? 

Mat 21:41 Sikara kuan da ed sikato, Pangaskasian a bagbagen to naani so saraman a totoo a makibot, tan ipaabang to naani so uvasan ed saray sananey a tumatalon, a sikara'y mangited naani ed sikato na bungabunga ed saray panaon da. 

Mat 21:42 Si Jesus kuan to ed sikara Agyo ta ni abasa ed saray sulsulat, Say bato ya inbantak na saray manangipaalagey na abung, Sikato lanlamang so agawa ya olo na suyok; Saya nanlapu ed Katawan, Et sikato so makapakelaw ed saray mata tayo? 

Mat 21:43 Kanian kuan ko ed sikayo, Say panaria'y Dios naekal naani ed sikayo, tan niiter naani ed sakey a nacion ya mamapaway na saray bungabunga to. 

Mat 21:44 Et say napelag ed saya'n bato nagalpong a natiwaktiwak; balet say kapelagan to nia'n bato, sikato'y namekmek a singa dabok. 

Mat 21:45 Et sanen nadngel na saray manonaan a sacerdotes tan saray Fariseos so saray alimbawa to, atebek da ya sikara so sasalitaen to. 

Mat 21:46 Tan bangnen inaanap da so pangerel da'd sikato, tinmakot ira'd saray dakel a katooan, lapu'd sinisia ra a sikato'y sakey a profeta. 



Mat 22:1 Tan inmebat si Jesus tan akisalitaan to ra lamet ed saray alalimbawa, a kuan to, 

Mat 22:2 Say panaria'y tawen miolibay ed sakey ya ari, ya nangawa'y sakey a liket ed pankasal na anak ton laki, 

Mat 22:3 Et inbaki to ray ariripen to ya manawag ed saray binagaan a mibansal et ag da ginabay so dinmagup. 

Mat 22:4 Sikato'y angibaki lamet na sananey ya ariripen to, a kuan to, Ibaga yo ed saray binagaan, Nia, inparaan ko lay pagak; saray vacak tan saray pinatabak pinatey la ra, tan saray ganagana akaparaan la ra: gali la ed bansal. 

Mat 22:5 Balet saray binagaan ag da inngalngalep, tan iman lara, say sakey linma ed uma to, say sakey ed saray anapan to: 

Mat 22:6 Tan saray arum inerel da so saray ariripen to, et nantamian da ra na makapabaing, tan pinatey da ra. 

Mat 22:7 Sa balet so ari apasnokan; et inbaki to ray inayuraan to, tan binagbag to ray amatey, tan inulam to so ciudad da. 

Mat 22:8 Insan to inbaga ed saray ariripen to, Say bansal akaparaan, balet ta saray binagaan ag ira onkana. 

Mat 22:9 Onla kayo sirin ed saray pansasangaay daladalan, et amiamin ya naromog yo itagar yo ra ed bansal. 

Mat 22:10 Et saraman ya ariripen pinmaway ira ed saray daladalan, tan tinipon dan ami-amin so aromog da, nanpadpara mauges man tan maong: et say bansal napno'y sankaili. 

Mat 22:11 Balet sanen linmoob so ari ya onnengneng ed saray sankaili, anengneng to'd man so sakey a toon agangisolong na kawes na mibansal: 

Mat 22:12 Et kuan na ari ed sikato, Kaaro, panon so inyakar mo dia et ag ka nansolong na kawes na mibansal? Et sikato so ag akaskasel. 

Mat 22:13 Say ari ed satan inkuan to ed saray ariripen to, Balor yo ray lima tan sali to, tan ibantak yo ed kabilungtan na paway; sikato naani paningel tan panngalatenget na ngipengipen. 

Mat 22:14 Ta amayamay so saray natawag, daiset balet so napili. 

Mat 22:15 Saman la linma so saray Fariseos, tan nansisingbat ira no panon so pakaparel da ed sikato'd salita to. 

Mat 22:16 Et inbaki ra ed sikato ray babangatan da, pati saray Herodianos, a kuan da, Managbangat, amta mi ya sika matua ka, tan ibangat mon dalan na Dios ed katuaan, tan ag ka napagaan ed siopaman! ta sika ag mo nengnengey inkatoo na saray totoo. 

Mat 22:17 Ibagam pa sirin ed sikami, Anto so isisip mo? Onkatonongan kasi panangiter na bwis ed kinen Cesar, ono andi? 

Mat 22:18 Si Jesus balet atebek toy karelmengan da, et inkuan to, Akin et subsuboken yo ak, sikayo mansimpisimpitan? 

Mat 22:19 Ipanengneng yod siak so pilak na buis. Et angyakar ira ed sikato'y sakey a denario. 

Mat 22:20 Et kuan to ed sikara, Siopay akanlupa tan akansulat ed saya? 

Mat 22:21 Kuan da ed sikato, Si Cesar. Kuan to sirin ed sikara, Bayaran yo sirin ed Cesar so kien nen Cesar; tan ed Dios so kien na Dios. 

Mat 22:22 Et sanen sikato'y nadngel da, nankelkelaw ira, et sikato'y tinainanda, tan linma la ra. 

Mat 22:23 Dia'd saman ya agew linma so saray Saduceos ed sikato, sarama'y mankuan ya angapo so kioli ed bilay: et tinepet da ed sikato, 

Mat 22:24 A kuan da, Managbangat, si Moises inkuan to, No say sakey a laki ompatey ya angapo ray anak to, say agi ton laki asawaen to naani man so asawa to, tan ibangonan to so agi to na poli. 

Mat 22:25 Natan walara ed sikami so pitoran sanaagi a lalaki: et say pangoloan angasawa et inatey, et lapud angapo so ilalak to intilak ton asawa to ed agi ton laki; 

Mat 22:26 Ontan met ed komadua, tan komatlo, anga ed komapito. 

Mat 22:27 Tan kayari ran amin inatey so bii. 

Mat 22:28 Dia ed kioli ed bilay siopa sirin ed saraman a pitora so makan asawa ed sikato? ta sikato'y inasawaran amin. 

Mat 22:29 Si Jesus balet inmebat tan inkuan to d sikara, Nalilingo kayo, lapu'd ag yo amta so saray sulsulat, tan say pakapanyari' Dios. 

Mat 22:30 Ta diad kioli ed bilay ag la 'ra naani mangasawa ono miasawa, noag say singara angeles ed tawen. 

Mat 22:31 Et no nipaakar ed kioli ed bilay na saray inatey, agyo ta abasa so sinalita na Dios ed sikayo, a kuan to, 

Mat 22:32 Siak so Dios nen Abraham, tan Dios nen Isaac, tan Dios nen Jacob? Say Dios aliwan Dios na saray inaatey, noag saray mabilay. 

Mat 22:33 Et sanen sikato so nadngel na saray dakel a katooan, atalagnaw ira ed banga'to. 

Mat 22:34 Balet saray Fariseos, sanen nadngelan da a si Jesus ag to pinaesel iray Saduceos, nandaragup ira a nantitipon. 

Mat 22:35 Tan say sakey ed sikaran manangipaliwaway katunongan, tinepetan to na sakey a tepet, ya totoksoen to: 

Mat 22:36 Managbangat, dinan so baleg a gangan ed katunongan? 

Mat 22:37 Et inkuan to ed sikato, Aroen mo so Katawan a Dios mo ed masimoon a pusom, tan dia ed masimoon a kamarerwam, tan dia ed masimoon ya nonot mo. 

Mat 22:38 Sikato ya so baleg tan unona'n gangan. 

Mat 22:39 Tan say komadua a mipadpara ed sikato saya, Aroen mo so kaparam a too ooong ed sikan dili. 

Mat 22:40 Dia ed sarayan duaran gangan so pansaksabitan na amin a katunongan tan say salita na saray profetas. 

Mat 22:41 Bang nen saray Fariseos wala ran asimsimpok, tinepetan ira nen Jesus na sakey a tepet, 

Mat 22:42 A kuan to, Antoy isisip yo ed Cristo? siopa so makan-anak ed sikato? Sikara kuan da ed sikato, Anak nen David.

Mat 22:43 Kuan to ed sikara, Panon sirin nen David dia ed Espiritu a sikato'y tawagen to na Katawan, a kuan to, 

Mat 22:44 Say Katawan inkuan to ed Katawan ko, Onyorong ka ed nikawanan a limak; Anga ed pakapangyan ko ed saray kakabosol mo ya totoonan na saray salisalim? 

Mat 22:45 No si David sirin sikato so tawagen to'y Katawan, panon a sikato so anak to? 

Mat 22:46 Et angapoy siopaman ya akayarin inmebat ed sikato na sakey a salita, tan angapo la so akat'pel ya nantepettepet ed sikato a nanlapu lad saman ya agew. 



Mat 23:1 Saman la nansalitay Jesus ed saray dakel a katooan tan saray babangatan to, 

Mat 23:2 A kuan to, Saray escribas tan saray Fariseos manyorong ira ed yorongan nen Moises: 

Mat 23:3 Amin a bengabengatla sirin ya antokaman ya ibaga ra naani ed sikayo, gawaen yo tan imanoen yo: ingen ag kayo mangaw na onong ed saray gawa ra; ta ibaga ra, et ag da gawaen. 

Mat 23:4 On, sikara mamerber ira na ambebelat ya awiawit tan makapairap ya awiten, tan sikara'y ipasakbat da ed abala na saray to too; balet sikara lanlamang ag da ra labay a galawen ed tamoro ra. 

Mat 23:5 Balet saray amin a gawa ra gawaen da pian nanengneng ira na totoo: ta gawaen da'n malapar 'ray filacterias da, tan idukey da ray lagaylay na saray kawes da. 

Mat 23:6 Tan kaliktan da'y pasen ya manona ed saray pandoroypo tan saray yorongan a manona ed saray sinagogas, 

Mat 23:7 Tan saray panaglugay ed saray plaza, tan tawagen ira na saray katooan na, Rabbi. 

Mat 23:8 Balet ag kayo komon patatawag na Rabbi: ta sakey so managbangat ed sikayo, et sikayo ya amin sanaagi kayo. 

Mat 23:9 Tan angapo'y tawagen yo na ama ed dalin: ta sakey so Ama yo, a sikato'y wala ed tawen. 

Mat 23:10 Tan ag kayo met patatawag na katawan: sakey so katawan yo a salanti si Cristo. 

Mat 23:11 Ingen saman so kabalbalgan ed sikayo sikato naani aripen yo. 

Mat 23:12 Tan siopaman a mangitanduro na inkasikato, napaabeba naani; et siopaman a mangipaabeba na inkasikato, nitanduro naani. 

Mat 23:13 Ingen kasi kayo la, ya escribas tan Fariseos, a mansimpisimpitan! ta kapotan yo so panarian na tawen sumpa ed saray totoo; lapu'd ag kayo onloob lanlamang et ag yo met palooben so saray onloloob. 

Mat 23:14 Kasi kayo la, ya escribas tan Fariseos, a mansimpisimpitan! ta buagen yo so saray abung na saray bibii'n balo, et pinagkabaraan yo'y mangawa kayo na andukey a pikakasi: lapu'd saya akoen yo naani babaleg a dusa. / 

Mat 23:15 Kasi kayo la, ya escribas tan Fariseos, a mansimpisimpitan! ta liberen yo so dayat tan dalin a pangawa yo'y sakey ya patpatombok; et sano sikato so magmaliw ya ontan sikato so gawaen yo'n mamiddua ni ya anak na infierno nen say sikayo'n dili. 

Mat 23:16 Kasi kayo la, ya bubulag a manangibasbas, ya mankuan, Siopaman a mansamba naani lapu'd templo, angapo'y bengatla; ingen say siopaman a mansamba lapu'd balitok na templo, sikato'y makautang. 

Mat 23:17 Sikayo ya andikalakal tan bulag dinan ta so manonaan, say balitok ono say templo ya amasantos ed balitok? 

Mat 23:18 Tan, Siopaman ya mansamba naani lapu'd altar, angapo'y bengatla; ingen siopaman a mansamba la pu'd bagat ya wala ed tapew to, sikato'y makautang. 

Mat 23:19 Sikayo'n bubulag: dinan sc manonaan, say tokdol ono say altai ya mamasantos ed tokdol? 

Mat 23:20 Say mansamba sirin lapu'd al tar; mansamba lapu'd sikato, tai lapu'd saray amin a bengatla ya wal ed tapew to. 

Mat 23:21 Tan say mansamba lapu'd tern plo, masamba lapu'd sikato, tan la pu'd saman so manaayam diman. 

Mat 23:22 Tan say mansamba lapu'd ta wen, mansamba lapu'd trono na Dios tan lapu'd saman so manyoron diman. 

Mat 23:23 Kasi kayo la, ya escribas ta: Fariseos, a mansimpisimpitan! t manbayar kayo na kakaplo na yei babuena tan anis tan comino, bale pinaulian yo ya ag sinumpal so si ray ambelbelat a pamaakara'y kat nongan salanti, kaalasan, tan pi nangasi tan pananisia: balet saray komon so nepeg yo'n gawaen, tan z yo paulian iray arum ya ag gawaen. 

Mat 23:24 Sikayo'n bubulag a manangibasbas, a sapiten yo so ageyet, et bikleren yo so camello! 

Mat 23:25 Kasi kayo la, ya escribas tan Fariseos, a mansimpisimpitan! ta urasan yo'y paway na vaso tan lipang, say dalem da balet napno na kasibaan tan inkalablabas. 

Mat 23:26 Sika Fariseo a bulag, urasan mo ni ya unonay dalem na vaso tan lipong, pian say paway to et nalinisan met. 

Mat 23:27 Kasi kayo la, ya escribas tan Fariseos, a mansimpisimpitan! ta mipadpara kayo ed saray pinutin lobok, ya dia'd paway nengneng toy marakerakep, balet dia'd dalem napno pokepokel na saray totoo ya inaatey, tan amin a karutakan. 

Mat 23:28 Ontan yo met ya nengneng yo so matunong ed saray totoo, balet dia ed loob napno kayo na pansimpisimpitan tan kaugsan. 

Mat 23:29 Kasi kayo la, ya escribas tan Fariseos, a mansimpisimpitan! ta ipaalage'yo so saray lobok na saray profetas, tan parakepen yo so saray angiponponan ed saray matunong, 

Mat 23:30 Tan kuan yo, No komon ta wala kami la ed saray agew na saray ama mi, ag kami komon akapibiang ed sikara dia ed dala na saray profetas. 

Mat 23:31 Kanian tasian yo so inkasikayo, ya anak da kayo na saray amatey ed saray profetas. 

Mat 23:32 Panoan yo sirin so sukat na saray ama yo. 

Mat 23:33 Sikayo ya uleuleg, sikayo a poli na saray tadioko, panon so ibatic yo naani ed panangokom na infierno? 

Mat 23:34 Kanian, nia, ibakik ed sikayo ray profetas, tan mangakabat a totoo, tan escribas: arum ed sikara pateyen yo naani tan ipasak yo ed cruz; tan arum ed sikara bakbaken yo naani ed saray sinagogas yo, tan usilan yo ra manlapu ed sakey a ciudad anga ed sananey a ciudad: 

Mat 23:35 Pian dia'd sikayo onsabi so amin a dala na saray matonong ya naibung ed tapew na dalin, manlapu ed dala nen Abel ya matunong anga ed dala nen Zacarias ya anak nen Baraquias, a sikato so pinate'yo ed laet na santuario tan say altar. 

Mat 23:36 Tua kuan ko ed sikayo, Amin irayan bengatla onsabi naani ed sayan kapolian. 

Mat 23:37 O Jerusalem, Jerusalem, ya mamatey ed saray profetas, tan tupaken to ray nibaki ed sikato! aminpigapigan nilabay ko komon ya tinipon ya inpandaragup iray anak mo, a singa sakey a nganak ya tiponen to 'ray siwsiw to ed silong na saray payak to, et ag mo nilabay! 

Mat 23:38 Nia, say abung yo natainan ed sikayo ya andi lugan. 

Mat 23:39 Ta kuan ko ed sikayo, Ag yo ak la naani nanengneng a manlapu'd natan, anga ed pangikuan yo naani, Mapalar so onla dia ed ngaran na Katawan. 



Mat 24:1 Tan si Jesus pinmaway ed templo tan oonla la; et saray babangatan to dinmago ra ed sikato pian ipanengneng da'd sikato so saray palpaalagey na templo. 

Mat 24:2 Sikato balet inmebat tan inkuan to'd sikara, Ag yo nanengneng so sarayan amin a bengatla? tua kuan ko'd sikayo, Angapo naani so natilak dia ya sakey a bato ed tapew na sananey, ya ag ingen nageba. 

Mat 24:3 Et sanen imyorong ed palandey na saray Olivas, saray babangatan dinmago ra ed sikato ya maamot, a kuan da, Ibagam ed sikami, kapigan so kagawa na sarayan bengatla? tan anto kasi so tanda ed isabim tan say angaan na mundo? 

Mat 24:4 Et si Jesus inmebat tan inkuan to'd sikara, Manlikas kayo pian angapoy too a mangibalang ed sikayo. ya inala da ray panagsilewan da, tan linmara'n onabet ed novio. 

Mat 24:5 Ta dakel naani onla dia ed ngaran ko, ya kuan da, Siak si Cristo; et da kel naani ontombok ya nabalang. 

Mat 24:6 Tan makadngel kayo naani na saray bakal tan dalamurom na bakal; nengneng yo ta ag kayo komon nagolo: ta sarayan bengatla kaokolan ya napalabas; balet aliwa nin sika to'y angaan. 

Mat 24:7 Ta ontalindeg naani nacion sumpa ed nacion, tan panarian sumpa ed panarian; tan wala ra naani eraeras tan yegyeg ed nambabangil a pasen. 

Mat 24:8 Ingen saraya ya amin a bengabengatla sikara sa gapo na kairapan. 

Mat 24:9 Saman la yawat da kayo ed pakapasegsegang, tan pateyen da kayo naani: tan gulaen da kayo naani na saray amin a nacion nisengeg ed nga ran ko. 

Mat 24:10 Tan saman la dakel so nagapol, tan manaawatan naani sakey tan sakey. 

Mat 24:11 Tan amayamay iray tilatila'n profetas ya onalagey naani, tan ibalang da naani so saray amayamay. 

Mat 24:12 Tan lapu'd ondakel naani so kaugsan, say aro ray amayamay onbetel. 

Mat 24:13 Balet say misongdo ya anga ed kasampotan, sikato lamlamang so nilaban naani. 

Mat 24:14 Tan saya ya evangelio na pana rian nipulong naani ed sankamundoan ya onkanan pamintuaan ed saray amin a naciones; et saman la onsabi angaan. 

Mat 24:15 Sano nanengneng yo sirin so kadimlaan na kapalis, ya asalita nen prof eta Daniel, a manal-alagey ed santo a pasen (say manbasa, talosan to komon), 

Mat 24:16 Saman la saray wala ed Judeaonbatik ira komon ed saray palandey: 

Mat 24:17 Say wala ed toktok na abung ag onlasor komon ya mangala'd saray bengabengatlan wala ed abung to: 

Mat 24:18 Tan say wala ed uma ag komon ompawil a mangala na kawes to. 

Mat 24:19 Kasi la balet so saray mamalokon, tan saray manpapasoso ed ratan ya agew! 

Mat 24:20 Et mikasi kayo a say kababaiyik yo aliwa'n dia'd ambetel komon, tan aliwan dia'd sabaton: 

Mat 24:21 Ta wala naani baleg ya irap ed satan, ya angapo so ontan a nanlapu'd gapo na mundo ya anga ed na- tan, angapo, angapo la naani. 

Mat 24:22 Et no ag apatikeyan iratan ya agew, angapo komon naani laman ya nilaban: balet nisengeg ed saray pinili napatikeyan so saratan ya agew. 

Mat 24:23 Kanian no siopaman a too ikuan to naani ed sikayo, Nia, wadia si Cristo, ono, Dia; agyo sigsiaen. 

Mat 24:24 Ta onalagey naani so saray tila tila'n Cristo, tan tilatila'n profetas, tan mangipanengneng ira naani na ankabaleg a tanda tan makpakelaw, pian mangibalang ira, no nayari, pati saray pinili. 

Mat 24:25 Nia, inbagak ed sikayo'n inpasakbay. 

Mat 24:26 Kanian no ibaga ra naani ed sikayo, Nia, sikato'y wala ed kalawakan; ag kayo oonla: Nia, sikato so wala ed kaloolooban ya silir; ag yo sigsiaen. 

Mat 24:27 Ta onong a say kirmat ya ompaway ed bukig, et nanengneng ya an ga 'd sagud; ontan naani so isabi na Anak na too. 

Mat 24:28 Angan ined so kawalaan na bangkay, diman so pantitiponan na saray aguila. 

Mat 24:29 Et kapagdaka ed kayari kaira pan ed saratan ya agew, say banwa onbilunget naani, tan say bulan agto naani iter so sinag to, tan saray bibitewen napaptak ira naani a manlapu ed tawen, tan saray pakayari tawen nagalaw ira naani. 

Mat 24:30 Insan onpatnag so tanda na Anak na too ed tawen: et manermen naani ed satan so amin a polipoli na dalin, tan nanengneng da naani so Anak na too ya onsasabi ed tapew na lurelurem na tawen a napno'y pakayari tan baleg a gloria. 

Mat 24:31 Et ibaki to ra naani angeles to a pati baleg a tanol na trumpeta, et tiponen da ra naani pinili to a marilapu'd saray apatira'n dagem, mahlapu'd sakey a sambot na tawen anga ed sananey. 

Mat 24:32 Natan aralen yo ed kiew ya higos so alimbawa to: sano onlangwer la'y sanga to, tan mamapaway na bulobulong to ra, amtayo ya say tiagew asinger la; 

Mat 24:33 Ontan yo met, sano nanengneng yo so saraya'n amin a bengabengatla amtaen yo ya sikato'y asinger la, salanti, ed saray pinto. 

Mat 24:34 Tua kuan ko ed sikayo, Saya'n kapolian ag naani napaso anga ed kagawa na saraya'n bengatla. 

Mat 24:35 Say tawen tan dalin napaso ra naani, balet saray salitak ag ira na ani napaso. 

Mat 24:36 Balet satan ya agew tan horas angapo'y mikabat, angan saray ange les ed tawen, angan say Anak, noag say Ama lambengat. 

Mat 24:37 Tan unong ed saray agew nen Noe, ontan naani so isabi na Anak na too. 

Mat 24:38 Ta singa dia'd saraman ya agew ed arapen na delap nankakakan ira tan naninum ira, angaasawa ra tan akiaasawa ra anga'd agew ya inloob nen Noe ed biong, 

Mat 24:39 Tan ag da akabkabatan anga ed sinmabi' delap, et inyanor to ra ya amin; ontan naani so isabi Anak na too. 

Mat 24:40 Saman la walara naani duara'n lalaki ed uma; say sakey naala, et say sakey natilak: 

Mat 24:41 Wala ra naani duara'n bibii ya mangigiling ed gilingan, say sakey naala, et say sakey natilak. 

Mat 24:42 Manpuyat kayo sirin: ta ag yo amta no anto'n agew so isabi Katawan yo. 

Mat 24:43 Balet amtaen yo so saya, ya no say makan-abung akabatan to no an to'n horas ed panagbantay so isabi matakew, sikato komo'y nanpuyat, tan ag to komon inabuloyan ya nabungawan so abung to. 

Mat 24:44 Kanian manparaan kayo met komon: ta dia ed horas ya ag yo isisipen onsabi' Anak na too. 

Mat 24:45 Siopa sirin so matoor tan makabat ya aripen, a sikato'y inpasen na katawan to ya mangimaton ed sankaabongan to, a mangiter ed sika ra na tagano ed panaon a kinepegto? 

Mat 24:46 Mapalar so satan ya aripen, a si kato'y nasabian na katawan to ya onta'y gagawaen to. 

Mat 24:47 Tua kuan ko ed sikayo, ya sika to'y ipasento'd amin a wala ed sikato. 

Mat 24:48 Balet no satan a mauges ya ari pen ikuan to naani ed puso to, Say katawan ko mabayag; 

Mat 24:49 Tan igapo to'n pekpeken iray ibiba to'n aripen, tan mikan tan miinum ed saray buanges; 

Mat 24:50 Say katawan na satan ya ari pen onsabi naani ed sakey ya agew ya ag to pantalaran, tan dia ed sa key horas ya ag to amta, 

Mat 24:51 Et sikato naani balsigen to'n palduaen tan ituro to'y betang to ed saray mansimpisimpitan: diman naa ni paningel tan panngalatenget na ngipengipen. 



Mat 25:1 Say panaria'y tawen niolibay si rin naani ed samplora'n mamarikit, 

Mat 25:2 Et limara ed sikara so maksay, tan limara so makalakal. 

Mat 25:3 Ta saray maksay, sanen inala ra so saray panagsilewan da, ag ira nanbalo'y larak ed sikara: 

Mat 25:4 Ingen saray makalakal angala ra'y larak ed saray vaso ra pati saray panagsilewan da. 

Mat 25:5 Natan leleg na novio ya atantan, nantumeg tan naupig ira'n amin. 

Mat 25:6 Balet dia ed pegley labi wala'y sakey ya akis a kuan to, Nia la, so novio! Paway kayo'n onabet ed sikayo. 

Mat 25:7 Dia'd saman la inmalagey ya amin iray mamarikit tan intadia ra so saray panagsilewan da. 

Mat 25:8 Et saray maksay inkuan da ed saray makalakal, Itdan yo kami pa'y larak yo; ta saray panag silewan mi nanaerap ira. 

Mat 25:9 Balet saray makalakal inmebat ira, a kuan da, Onpan angapo'y masarag naani ed sikami tan sikayo: onla kayo ingen ed saray manlalako, tan manaliw kayo'y onkana'd sikayo. 

Mat 25:10 Et leleg da'n linma'n manaliw, sinmabi so novio; et saraman so wala'n sipaparaan akiolop ira ed sikato ya linmoob ed bansal: tan say pinto akapotan. 

Mat 25:11 Kayari to sinmabi met so saray arum ya mamarikit, a kuan da, Katawan, Katawan, lukasan mo'd sikami. 

Mat 25:12 Sikato balet inmebat tan inkuan to, Tua kuan ko ed sikayo, Agta kayo kabat. 

Mat 25:13 Manpuyat kayo sirin, ta ag yo amta so agew ono horas. 

Mat 25:14 Ta nagawa naani a singa say sakey a too, sanen onla ed sananey a dalin, tinawag to ray ariripen to, tan inyawa'to'd sikara so saray kayarian to. 

Mat 25:15 Et inted to'y limara'n talento ed sakey, duaran talento ed sananeV, tan sakey a talento ed sakey; ed balang sakey unong ed nanbabangii a nasamel to; tan linma ed kurang to/ 

Mat 25:16 Tampol a samay angawat nallimara'n talento linma tan sikaray inyanap to et akatobo'y sananey a limara'n talento. I 

Mat 25:17 Ontan to met na samay angqwat na duara anobo na sananey a duaifa. 

Mat 25:18 Balet say angawat na sakey linma tan nankotkot ed dalin, et inyamo'to so pilak nen katawan to. 

Mat 25:19 Natan kayari andukey a panaon say katawan na saraman ya ariripen onsabi, tan mibilangan ed sikara. 

Mat 25:20 Et say angawat na limara'n talento dinmago tan angyakar na sananey a limara'n talento, a kuan to, Katawan, sika inyawat mo'd siak so limara'n talento: nia, anobo ak na sananey a limara'n talento. 

Mat 25:21 Say katawan to inkuan to'd sikato, Maabig a gawa, maong tan napanmatalkan ya aripen: sika apanmatalkan ka'd saray bengatla'n pigara, ipasentaka naanid saray amayamay a bengatla: onloob ka ed gayaga na katawan mo. 

Mat 25:22 Tan dinmago met so angawat na duaran talento tan kuan to, Katawan, sika inyawat mo'd siak so duara'n talento: nia, anobo ak na sananey a duara'n talento. 

Mat 25:23 Inkuan na katawan to ed sikato, Maabig a gawa, maong tan napanmatalkan ya aripen: sika apanmatalkan ka'd saray pigara a bengatla; ipasen taka ed saray amayamay a bengatla; onloob ka'd gayaga ns katawan mo. 

Mat 25:24 Tan saman met so angawat ns sakey a talento dinmago tan inkuar to, Katawan, kabkaba'taka ya toe ka'n anawet, a manani ka'd ag mc nantaneman, tan mantipon ka'd a mo nansiboan: 

Mat 25:25 Et tinmakot ak, linma ak tan in yamot ko so talento'm ed dalin; nia alaen mo so kayarian mo. 

Mat 25:26 Say katawan to balet inmebat tan inkuan to'd sikato, Sika marelmeng tan mangiras ya aripen, amtaVn ya mananiak ed ag ko nantaneman, tan mantiponak ed ag ko nansiboan ; 

Mat 25:27 Nepeg mo komon sirin ya inyan so pila'ko ed saray managsalat na pil k, et dia'd isabik awaten ko komon ya ompawil so kayarian ko'n pati tobo. 

Mat 25:28 Alaen yo sirin so talento ed sikato tan sikato'y ited yo ed saman so walaan na samploran talento. 

Mat 25:29 Ta dia ed balang sakey a walaan naitdan naani, et sikato so walaan naani na daakan: balet dia ed andian say wala ni ed sikato naekal naani. 

Mat 25:30 Et ibantak yo so andikakanaan ya aripen ed kabilungtan na paway: diman sikato naani so paningel tan panngalatenget na ngipengipen. 

Mat 25:31 Balet sano onsabi so Anak na too ed gloria to, tan kaolop to ray amin ya angeles saman la onyorong ed trono na gloria to: 

Mat 25:32 Tan natipon naani ed arap to so saray amin a nacion: tan panbibiiganen to ra naani sakey tan sakey, a singa say pastol ibiig to so saray kanding; 

Mat 25:33 Tan ipasen to 'ray carnero ed nikawanan a lima to, balet saray kanding ed nikawigi. 

Mat 25:34 Saman la say Ari ikuan to'd saray wala'd nikawanan a lima to, Galidia, sikayo bendito nen Amak, tawiren yo'y panarian ya inparaan ed sikayo a nanlapu ed inletneg na mundo: 

Mat 25:35 Ta narasan ak nen saman, et initdan yo ak na nakan; napgaanak nen saman, et initdan yo ak na inumen; sangkailiak nen saman, et pinarawes yo ak; 

Mat 25:36 Lakseb ak, et kinawesan yo ak; agmakayari ak, et dinalaw yo ak; nipangaw ak, et linma kayo ed siak. 

Mat 25:37 Saman la saray matunong onebat ira ed sikato, a kuan da, Katawan, kapigan so inpakanengneng mi'd sika a narasan, et pinakan mi ka? ono napgaan, tan initdan mi ka na inumen? 

Mat 25:38 Tan kapigan so inpakanengneng mi'd sika a sangkaili, et pinarawes mi ka? ono lakseb, et kinawesan mi ka? 

Mat 25:39 Tan kapigan so inpakanengneng mi'd sika ya agmakayari, ono dia ed pangawan, et linma kami ed sika? 

Mat 25:40 Et say Ari onebat naani tan kuan to ed sikara, Tua kuan ko'd sikayo, Bangta sikato'y ginawa yo ed sakey ed saraya'n agik, angan saraya a kamelagan, sikato'y ginawa yo ed siak. 

Mat 25:41 Saman met la kuan to ed saray wala ed nikawigi'n lima, Arawi kayo ed siak, sikayo ya inayew, onla kayo ed andi angaan ya apuy a sikato so inparaan ed diablo tan saray angeles to. 

Mat 25:42 Ta narasan ak nensaman, et ag yo ak initdan na nakan; napgaan ak nensaman, et ag yoak initdan na inumen; 

Mat 25:43 Sankaili ak nensaman et ag yo ak pinarawes; lakseb ak, et ag yo ak kinawesan; ag makayari ak, tan wala nawesan; agmakayari ak, tan wala ak nensaman ed pangawan, et ag yo ak dinalaw. 

Mat 25:44 Saman la ra onebat met, a kuan da, Katawan, kapigan so inpakanengneng mi ed sika a narasan, ono napgaan, ono sangkaili, ono lakseb, ono agmakayari, ono wala ed pangawan, et ag mi ka nanlinkoran? 

Mat 25:45 Saman la onebat ed sikara, a kuanto, Tua kuan ko'd sikayo, Bangta sikato so ag yo ginawa ed sakey ed saraya ya kamelagan ya agik sikato'y ag yo met ginawa ed siak. 

Mat 25:46 Et saraya onla ra naani ed dusa ya andi angaan: bang ira balet so matunong dia ed bilay ya andi angaan. 



Mat 26:1 Tan Agawa, sanen asumpal nen Jesus so saraya'n amin a salita, inkuan to'd saray babangatan to, 

Mat 26:2 Amta yo ya kalabas na duara'n agew onsabi so pasko, et say Anak na too niyawat pian ipasak ed cruz. 

Mat 26:3 Saman la nantitipon so saray manonaan a sacerdote, tan saray mamasiken na ombaley, dia ed palacio na katagtagyan a sacerdote a sikato'y tinawag na Caifas; 

Mat 26:4 Et nansisingbat ira pian komon nasiliban da ya alaen si Jesus, tan sikato'y pateyen da. 

Mat 26:5 Ingen inkuan da, Aliwa'n dia'd peles na fiesta, ta ompan nagawa'y sakey a golo ed saray ombaley. 

Mat 26:6 Natan sanen si Jesus wala ed Betania, dia ed abung nen Simon ya akating, 

Mat 26:7 Dinmago ed sikato'y sakey a biin sankaawito'y sakey a vaso ya alabastro a napno na sankablian ya unguento, et sikato'y inkalbo to ed olo to, nen akarongo ed pananganan. 

Mat 26:8 Balet nen sikato'y anengneng na saray babangatan, apasnokan ira, a kuan da, Et anto'n kanonotan so pandarakan ed saya? 

Mat 26:9 Ta saya ya unguento alako komon ed dakel a bili, tan initer ed saray duruka. 

Mat 26:10 Si Jesus balet ta atebek to, inkuan to'd sikara, Akin et gonigonen yo so bii? ta nangawa na maong a gawa ed siak.

Mat 26:11 Ta wala ed sikayo lawas so saray duruka; et andiak lawas ed sikayo. 

Mat 26:12 Ta dia'd inpangikalbo to'd sayan unguento ed laman ko, sikato'y ginawa to'n pangiparaan ed siak a nipaakar ed pangiponpon. 

Mat 26:13 Tua kuan ko'd sikayo, Angan ined so pangipulongan ed sayan evangelio, ed sankamundoan, satan so jginawa na sayan bii nasalsalita niet naani a pakanodnonotan ed sikatoy. 

Mat 26:14 Saman la say sakey ed saray labindua, a sikato so manngaran na Judas Iscariote, linma'd saray raanonaan a sacerdotes, 

Mat 26:15 Tan inkuan to, Anto'y laba'yo'n iter ed siak, et sikato naani yawat ko ed sikayo? Et sikato'y insimbangan da'y talomplo'n tapi na pilak. 

Mat 26:16 Et nanlapu'd saman a panaon nan-anap na maong a pangyawa' to'd sikato ed sikara. 

Mat 26:17 Bangnen unona ya agew na andilevadura a tinapay saray babangatan linma ra ed Jesus, a kuan da, Ined so labay mo'n pangitariaan mi panganan mo na pasko? 

Mat 26:18 Et inkuan to, Onla kayo ed ciudad ed ontan a too, tan kuan yo'd sikato, Say Managbangat kuan to, Sinmabi la so panaon ko; gawaen ko'y pasko ed abung mo a pati saray babangatan ko. 

Mat 26:19 Et saray babangatan ginawa ra'y unong na inbilin nen Jesus ed sikara; tan intaria ra so paseo. 

Mat 26:20 Bangnen ngarem la, imyorong ed pananganan a pati saray labindua'n babangatan; 

Mat 26:21 Et sanen mangakan ira, inkuan to, Tua kuan ko'd sikayo, ya sakey ed sikayo yawa' to ak naani. 

Mat 26:22 Et inmermen ira'n mapalalo tan ginapoan da so nankuan ed sikato a sakey sakey, Siak ta, Katawan? 

Mat 26:23 Tan sikato inmebat, tan inkuan to, Saman so angyan na lima to ya aki-okob ed siak ed lipong, sikato lailamang so mangyawat ed siak naani. 

Mat 26:24 Say Anak na too onla, unong na nisulat a nipaakar ed sikato: ingen kasi la so too ya lapu'd sikato niyawat so Anak na too! maong komon ed satan a too ya agla nianak. 

Mat 26:25 Tan si Judas, ya angyawat ed sikato, inmebat tan inkuan to, Siak ta, Managbangat? Kuan to'd sikato, Sika inbagam. 

Mat 26:26 Tan dia'd pangakan da, angala'y Jesus na tinapay, tan binendicionan to, tan sikato'y pinipisag to; tan inted to'd saray babangatan, inkuan to, Ala yo, kanen yo; saya sikato'y laman ko. 

Mat 26:27 Et angala na sakey a copa, tan angited na pisasalamat, tan inted to'd sikara, a kuan to, Oninum kayo ya amin ed saya; 

Mat 26:28 Ta sikato ya'y dalak ed sipan, a sikato'y naibong nipaakad ed amayamay a pangekal ed saray kasalanan. 

Mat 26:29 Balet kuan ko'd sikayo, Siak agak la oninum a manlapu'd natan ed saya'n bunga na uvas, anga ed saman ya agew sano sikato so inu menko lamet a pati sikayo dima'd panarian nen Amak. 

Mat 26:30 Et sanen acanta ray sakey ya himno, linma ra'd palandey na saray Olivas. 

Mat 26:31 Saman la kuan nen Jesus ed sikara, Amin yo nagolo kayo naani nisengeg ed siak ed saya a labi: ta wala'n nisulat, Sugatan ko so pastol naani, et saray ovejas a nanoolop nabuybuyak ira. 

Mat 26:32 Balet kayarik ya onoli ed bilay, onlaak naani ed onaan yo ed Galilea. 

Mat 26:33 Si Pedro balet inmebat, tan inkuanto ed sikato, No nagolo ra ya amin nisengeg ed sika, agak balot nagolo. 

Mat 26:34 Si Jesus inkuan to ed sikato, Tua kuan ko' ed sika, ya saya'n labi, no agni kinmokaok so lalong, iburi moak a mamitlo. 

Mat 26:35 Si Pedro kuan to'ed sikato, Angan ompatey ak a midamay ed sika, ag taka ni iburi, Ontan met so inkuan ya amin na saray babangatan. 

Mat 26:36 Saman la linma'y Jesus a pati sikara ed sakey a pasen ya inngaran na Getsemani et kuan to ed saray babangatan to, Yorong kayo dia, leleg ya onlaak diman tan manpikasiak. 

Mat 26:37 Et inala to'd sikato'y Pedro tan saray duara'n anak nen Zebedeo, et ginmapo'n nanermen tan naningel na baleg. 

Mat 26:38 Saman la kuan to'd sikara, Say kamarerwak maermen a toloy anga ed ipapatey: ontila'kayo dia, ta mipuyat kayo ed siak. 

Mat 26:39 Et sikato inmona'y daiset, tan indakmomo to'y lupa to, et nanpikasi, a kuan to, O Amak, no nayari, onlabas komon so saya'n copa ed siak: angaman ontan, aliwa'n unong ed kaliktan ko, ingen unong ed kaliktan mo. 

Mat 26:40 Tan linma ed saray babangatan to, et aromog to ra'n naugip; et inkuan to'd Pedro: panon, ag yo nayarian so mipuyat ed siak na sakey horas? 

Mat 26:41 Manpuyat tan manpikasi kayo, pian ag kayo onloob ed katotokso: say espiritu tua a sikato'y malikeliket, balet say laman makapoy. 

Mat 26:42 Linma lamet si Jesus ed koma dua, tan nanpikasi, a kuan to, O Amak, no saya ag nayari'n onlabas, liko'd no sikatoy inumen ko, say linawam so nagawa. 

Mat 26:43 Tan linma lamet et aromog to ra'n naugip, ta saray mata ra nensaman ambelat. 

Mat 26:44 Et tinainan to ra lamet, tan inmarawi, et nanpikasi ed komatlo, a kuan to lamet so saraman lanlamang a salita. 

Mat 26:45 Saman la linma ed saray babangatan, tan inkuan to'd sikara, Ugip kayo la natan, tan manpainawa kayo: nia say horas asinger la, tan say Anak na too niyawat ed limalima ray makasalanan. 

Mat 26:46 Bangon kayo, ta onla iti'la, nia, asinger la so mangyawat ed siak. 

Mat 26:47 Tan diad leleg a mansasalita, nia, si Judas, sakey ed saray labindua, sinmabi, tan akiolop ed sikato so dakel a totoo ya nankampilan tan akaawit na saray pekpek a nanlapu'd saray manonaan a sacerdote tan saray mamasiken na ombaley. 

Mat 26:48 Bang say mangyawat ed sikato initdan to ra na sakey a tanda, a kuan to, Say angoban ko naani, sikato man: sikato so ala yo. 

Mat 26:49 Et tampol a linma ed Jesus, tan inkuan to, Nagalang ka, Managbangat; tan sikato'y inangoban to. 

Mat 26:50 Et si Jesus inkuan to'd sikato, Kaaro, gawam so satan ya inakaran mo dia. Saman la dinmago ra tan siningkat day Jesus, tan sikatoy inalara. 

Mat 26:51 Et nia, sakey ed saray kaolop nen Jesus inyuna'toy lima to, tan binago'to so kampilan to, et sinugatan to'y aripen na katagyan a sacerdote, tan atipaang so layag to. 

Mat 26:52 Saman la inkuan nen Jesus ed sikato, Ipawil mo so kampilan mo ed pasen to: ta saray amin a mangala na kampilan onpatey ira naani ed kampilan. 

Mat 26:53 Ono isipen mo ya ag ko nayarian a kerewen ed Amak, et sikatoy ibaki to ya angan natan ed siak so masolok a labindua'n legion na angeles? 

Mat 26:54 Panon balet so kasumpal na saray sulsulat, ya ontan so kaokolan a nagawa? 

Mat 26:55 Dia ed saman ya horas inkuan nen Jesus ed saray dakerakel a katooan, Pinmaway kayo a singa sumpa ed sakey a matakew ya nankar/ipilan tan akaawit na saray pekpety a mangerel ed siak? Nanyorangak /ya agew-agew ed templo a nanbabangat, et ag yo ak inala. 

Mat 26:56 Balet saya'n amin nagawa, pian saray sulsulat na saray profetas et nasumpal ira. Diad saman la a min iray babangatan sikato so tinainan da, tan binmatik ira. 

Mat 26:57 Et saray angerel ed Jesus sikato'y inyakar da ed Caifas a kaatageyan a sacerdote, a diman so atiptiponan na saray escribas tan saray mamasiken. 

Mat 26:58 Si Pedro balet tinmombok ed sikato ed arawi, anga ed olsoran na saban ya atagey a sacerdote, et akiyorong ed saray oficiales, pian nengnengen to'y kasumpalan. 

Mat 26:59 Natan saray manonaan ya sacerdote tan say amin a concilio nananap ira na tilatila a tasi sumpa ed Jesus, pian sikato so papatey da: 

Mat 26:60 Et ag ira akalmo, angan dakel iray linma a tilatila'n tasi. Balet nagogonoyan walaray duara'n linma, 

Mat 26:61 Tan inkuan da, Saya'n too inkuan to, Nayarian kon bagbagen so templo na Dios, tan sikato'y ipaalagey ko dia ed talo ra'n agew. 

Mat 26:62 Et say atagey a sacerdote inmalagey, tan inkuan to'd sikato, Angapo so yebat mo? anto ta so tasian na saraya sumpa ed sika? 

Mat 26:63 Si Jesus balet ag inmesel. Et say atagey a sacerdote inkuan to ed sikato, Ibilin ko'd sika lapu ed Dios a mabilay, ya ibagam ed sikami no sika kasi so Cristo, ya Anak na Dios. 

Mat 26:64 Kuan nen Jesus ed sikato, Sika inbagam la: angan ontan kuan ko'd sikayo, Manlapu ed natan anga ed arapen nanengneng yo naani so Anak na too ya manyudyorong ed nikawanan a lima na Pakayari, tan onla dia ed tapew na saray lurem na tawen. 

Mat 26:65 Saman la say atagey a sacerdote pinila'to so saray kawes to, a kuan to, Sikato'y nansalita na ayew: anto ni piankaokolan tayo ed saray tasi? nia, natan sikayo nadngel yo so ayew: 

Mat 26:66 Anto so isip yo? Sikara inmebat ira tan inkuan da, Sikato so makana ed ipapatey. 

Mat 26:67 Saman la nilupdaan da so lupa to, tan sikato'y tinampal da: et saray arum sikato'y kinabil da ed saray talog da, 

Mat 26:68 A kuan da, Iprofetam ed sikami, sika Cristo: siopa so angabil ed sika? 

Mat 26:69 Bang si Pedro manyudyorong nen samen ed paway na okoman; et sakey a bii ya aripen linma ed sikato, a kuan to, Sika met akiolopolop ka ed Jesus a taga Galilea. 

Mat 26:70 Balet sikato inburi to ed arap da ya amin, a kuan to, Ag ko amta toy ibabagam. 

Mat 26:71 Tan sanen pinmaway ed sasapatan sikato'y anengneng na sananey a bii'n aripen, et inkuan to ed saray wadman nensaman, Saya'n too met akiolop ed Jesus a Nazareno. 

Mat 26:72 Et inburi to lamet a tinekepan to'y samba, Ag ko kabat so satan a too. 

Mat 26:73 Tan kayari nagogonoyan saray manal-alagey ed asinger dinmago ra tan inkuan da ed Pedro, Dia ed tua sika sakey ka met ed sikara; ta say panagsalitam iparongtal to ka. 

Mat 26:74 Saman la ginapuan to so nanayew tan nansamba, Ag ko kabat so satan a too. Et tampol a kinmokaok so lalong. 

Mat 26:75 Et si Pedro anonotan to so salita ya inbaga nen Jesus, No agni onkokaok so lalong iburi mo ak a mamitlo. Et sikato so pinmaway, tan nannangis na sankapaitan. 



Mat 27:1 Bangnen kabuasan la, amin so saray manonaan a sacerdote tan saray mamasiken na ombaley nansisingbat ira sumpa ed Jesus pian sikato'y pateyen da: 

Mat 27:2 Tan sikato'y binalor da, tan inyakar da, tan insaklang da ed Pilato ya gobernador. 

Mat 27:3 Saman la si Judas, ya angyayawat ed sikato, sanen anengneng to'n sikato'y nadusa, nagbabawi, tan inpawil to so saray talomplo'n apiger na pilak ed saray manonaan a sacerdote tan mamasiken, 

Mat 27:4 A kuan to, Nankasalanan ak ed inpangyawat ko na dala ya andi kasalanan. Balet inkuan da, Anto so wala ed satan ed sikami? sika'y akauley ed satan. 

Mat 27:5 Et inbasileng to so saray apiger na pilak ed santuario, tan tinmainan; tan inmarawi tan inbitay to'y laman to. 

Mat 27:6 Et saray manonaan a sacerdote inalara so saray apiger na pilak, tan inkuan da, aliwan katunongan a sikara'y yan ed panagisimpenan, lapu'd sikatoy bili na dala. 

Mat 27:7 Tan nansisingbat ira, tan sikara insaliw da'y uma na gumagaway banga, pian panponponan da'd saray sangkaili. 

Mat 27:8 Kanian saman ya uma inngaray, Say uma na dala, anga'd saya'n agew. 

Mat 27:9 Saman la asumpal so sinalita nen Jeremias a profeta, a kuan to, Et inalara so saray talomplo'n apiger na pilak, ya bili na binilian, a sikato so binilian na sakey ed saray anak na Israel; 

Mat 27:10 Tan sikara'y inter da nipaakar ed uma na gumagawa'y banga, onong na tinoro ed siak na Katawan. 

Mat 27:11 Natan nanalagey si Jesus ed arap na gobernador: et say gobernador tinepe'to'd sikato, a kuan to, Sika so Ari na sayay Judios? Et si Jesus inkuan to ed sikato, Sika kuan mo. ponja, et pinaesepan to'y tuka, tan sikato'y inyan to'd sakey a kawayan, tan inted to ed sikato ya ipainum. 

Mat 27:12 Tan sanen sikato'y indalem na saray manonaan a sacerdote tan saray mamasiken, ag inmebat a balot. 

Mat 27:13 Saman la kua'nen Pilato ed sikato, Ag mo narengel no kaonongan karakel na bengabengatla'n itasi ra sumpa ed sika? 

Mat 27:14 Et sikato'y ag angited na ebat, ya angan sakey a salita: ed ontan la ya say gobernador nikelaway baleg. 

Mat 27:15 Bang dia ed fiesta naugalian na gobernador so mangibolos ed karaklan na sakey ya inpangaw, a samay labay da. 

Mat 27:16 Et wala met so sakey a bantog ya inpangaw a manngara'y Barrabas. 

Mat 27:17 Bang sirin nen atiptipon ira, inkua'nen Pilato ed sikara, Siopa so labay yo'n ibolos ko'd sikayo: Si Barrabas ono si Jesus ya tatawagen na Cristo? 

Mat 27:18 Ta amta to'n nisengeg ed siblet so inpangyawat da'd sikato. 

Mat 27:19 Et legan a manyodyorong ed panangokoman to, nanbaki ed sikato'y asawa to, a kuan to, Ag ka mibibiang ed satan so matunong a too; ta dakel a bengabengatla so niliknak ed sayan agew ed sakey a kugip nisengeg ed sikato. 

Mat 27:20 Bang saray manonaan a sacerdote tan saray mamasiken inlagyat da so saray dakerakel a katooan ya si Barrabas so kerewen da, tan bagbagen da'y Jesus. 

Mat 27:21 Say gobernador balet inmebat tan inkuan to'd sikara, Dinan ed saraya'n dua so laba'yo ya ibolos ko ed sikayo? Et inkuan da, Si Barrabas. 

Mat 27:22 Kua'nen Pilato ed sikara, Anto sirin so gawaen ko ed Jesus a tatawagen na Cristo? Sikara ya amin kuan da, Sikato so nipasak komon ed cruz. 

Mat 27:23 Et inkuan to, Akin, anto a mauges so ginawa to? Balet ineyaeyag da a mapalalo, a kuan da, Sikato so nipasak komon ed cruz. 

Mat 27:24 Kanian sanen anengneng nen Pilato ya angapo so talonaan to, no ag ingen sakey a golo so onbabaleg, angala na danum, tan inorasan to so saray lima to ed arap na karaklan, a kuan to. Andi kasalanan ko ed dala na saya'n matunong a too: sikato so nengnengen yo komon. 

Mat 27:25 Et amin ya ombaley inmebat ira tan inkuan da, Say dala to ondetdet ed sikami, tan ed saray anak mi. 

Mat 27:26 Saman la inbolos to ed sikara si Barrabas: si Jesus balet binakbak to ta'n inyawa'to pian nipasak ed cruz. 

Mat 27:27 Saray sondalo na gobernador ed satan inloob da si Jesus ed palacio tan tinipon da ed sikato so amin ya olop. 

Mat 27:28 Et sikato'y nilakseban da tan inkolibenben da'd sikato so sakey a kolibenben ya ambalanga. 

Mat 27:29 Tan nanlaga ra'y sakey a balanget ya sabisabit tan sikato'y intoon da'd olo to, tan sakey a kawayan ed lima to a kawanan; tan tinmalimokor ira'd arap to, tan sikato'y niludlurey da, a kuan da, Nagalang ka, Ari na saray Judios! 

Mat 27:30 Tan sikato so nilupdaan da, tan inala ray kawayan tan inpekpek da'd olo to. 

Mat 27:31 Tan sanen aludlurey da la inekal da'd sikato'y kolibenben, et insolong da'd sikato'ra may kawes to, tan sikato'y inyakar da pian sikato'y ipasak ed cruz. 

Mat 27:32 Et nen akapaway ira arumog da'y sakey a too a taga Cirene, a manngara'y Simon; pinasoot da'n milad sikara pian awiten to so cruz to. 

Mat 27:33 Et sanen akasabi ra'd sakey a pasen a mangara'y Golgota, a kabaliksan toy Pasen na sakey a lapislapis, 

Mat 27:34 Sikato'y initdan day inumen ya alak ya nilaokan na apgo; et sanen sikato'y atawayan to, ag to ginabay ya ininum.

Mat 27:35 Et sanen sikato'y nipasak da ed cruz, nanaapagan da saray kawes to, ya nanpapalaran ira: 

Mat 27:36 Tan nanyorong ira tan sikato'y binantayan dad'man. 

Mat 27:37 Tan inpasen da ed tagtagey na olo to so angidaleman da'd sikato ya insulat na onia, SAYA SIKATO SI JESUS YA ARI NA SARAY JUDIOS. 

Mat 27:38 Dia ed saman inpasak da'd cruz ya indingan ed sikato so duara'n tulisan, sakey ed nikawanan a lima, et sakey ed nikawigi. 

Mat 27:39 Et saray linmalabas diman sikato'y minudmura ra a mameyengpeyeng ira. 

Mat 27:40 Tan kuan da, Sika ya bagbagen mo so templo, tan sikato'y ipaalagey mo ed talora'n agew, ilaban mo so laman mo'n dili: no sika so Anak na Dios, epas ka a manlapu ed cruz. 

Mat 27:41 Ontan met saray manunaan a sacerdote sikato so niludlurey da, pati saray escribas tan saray mamasiken, inkuan da, 

Mat 27:42 Inlaban to so saray arum; say inkasikato ag to nayarian ya ilaban. Sikato so Ari na Israel; onlasor komon natan a manlapu ed cruz, tan manisia kami naani ed sikato. 

Mat 27:43 Sikato manmatalek ed Dios; sikato'y ilaban to komon natan, no sikato'y pinabli to: ta sikato inkuan to, Siak so Anak na Dios. 

Mat 27:44 Tan saray tulisan met ya nidingan ed sikato ya nipasak ed cruz inturing da'd sikato so saraman met a panbalaw. 

Mat 27:45 Natan nanlapu ed komanem ya horas wala'y bilunget ed tapew na amin a dalin anga ed komasiam ya horas. 

Mat 27:46 Et nen asinger la'y komasian ya horas, inmakis si Jesus na maksil a voces, akuan to, Eli, Eli, lama sabactani? salanti, Dios ko, Dios ko, akin et inkaindan mo ak? 

Mat 27:47 Et arum ed saray wadman, nen sikato so nadngel da; inkuan da, Saya'n too tatawagen to si Elias. 

Mat 27:48 Et tampol a binmatik so sakey ed sikara, tan angala'y sakey ya esponja, et pinaesepan to'y tuka, tan sikato'y inyan to'd sakey a kawayan, tan inted to ed sikato ya ipainum. 

Mat 27:49 Et saray arum inkuan da, Paulian mo; nengnengen tayo no onla dia kasi Elias a mangilaban ed sikato. 

Mat 27:50 Et si Jesus inmakis lamet na maksil a voces tan inderew to'y espiritu to. 

Mat 27:51 Tan nia, say sakbong na templo apilat ya nankadua manlapu'd tagey anga ed leksab; tan say dalin yinmegyeg; tan saray batobato apisagpisag ira; 

Mat 27:52 Tan saray lobok alukasan ira; et amayamay a laman na saray sasantos ya akaugip binmangon ira; 

Mat 27:53 Et dia ed inpaway da a nanlapu'd lobok ed kayari inkioli to linmoob ira ed masanto'n ciudad tan pinmatnag ira ed saray amayamay. 

Mat 27:54 Bang say centurion, tan saray ibiba to a manbabantay ed Jesus, sanen anengneng da so yegyeg, tan saray bengabengatla ya agawa, tinmakot iran mapalalo, ,a kuan da, Petepeteg a saya sikato so Anak na Dios. 

Mat 27:55 Et walarad'man so amayamay a bibii ya maniimaton ed arawi, ya tinmombok ira'd Jesus a nanlapud Galilea, ya nanlilinkor ira ed sikato: 

Mat 27:56 Arum ed sikara wadman di Maria Magdalena, tan Maria ya ina nen Santiago tan Jose, tan say ina na saray anak nen Zebedeo. 

Mat 27:57 Et nen asabi ngarem, sinmabi' sakey a too'n mayaman a nanlapu ed Arimatea, a manngaran na Jose, a babangatan met nen Jesus nen saman: 

Mat 27:58 Saya'n too linma'd Pilato, tan kinerew to so laman nen Jesus. Dia ed saman si Pilato ingangan to a sikato'y niiter.

Mat 27:59 Et si Jose inala to so laman, tan sikato so binalko'to ed sakey a malinis ya abel a lienzo. 

Mat 27:60 Tan sikato so inyan to ed balo'n lobok to ya dili, ya inungiban to'd bato, tan angitulin na sakey a baleg a bato ed wangalan na lobok, tan iman la. 

Mat 27:61 Et si Maria Magdalena wadman, tan say sananey a Maria, a manyodyorong ira ed arapan na lobok. 

Mat 27:62 Bang dia'd kaimbwasan, a sikato so agew ed kayari Panagparaan, saray manunaan a sacerdote tan saray Fariseos nantitipon ira ed Pilato. 

Mat 27:63 A kuan da, Katawan, anonotan mi ya saman so manamalingo inkuan to, nen mabilay ni, Kayari talo ra'n agew onoli ak ed bilay lanlamang. 

Mat 27:64 Igangan mo sirin ya say lobok napaletan komon anga ed komatlo'n agew, agla piga no saray babangatan to onla ra tan sikato'y takewen da, tan kuan da'd saray ombaley, Sikato so inmoli ed bilay a nanlapu ed saray inaatey: et say kaonoran ya lingo maug-uges naani nen say akaona. 

Mat 27:65 Si Pilato inkuan to'd sikara, Wala so panbantayen yo: onla kayo la, sikato so gawaen yo a malet onong na nayarian yo. 

Mat 27:66 Kanian linma ra, tan pinaletan da so lobok, a tinatakan da so bato, ya ibara so saray bantay. 



Mat 28:1 Bang nen mansumpa'lay agew a sabaton, nen manbalatabat so onona'n agew na simba, linma'y Maria Magdalena tan say sananey a Maria pian nengnengen da so lobok. 

Mat 28:2 Et nia, wala nensaman so yegyeg a baleg; ta sakey ya angel na Katawan linmeksab a nanlapu'd tawen, tan linma tan intolin to so bato, tan imyorong ed tapew to. 

Mat 28:3 Say nengneng to singa sakey a kidmat, tan say kawes to ampoti'n singa nieve: 

Mat 28:4 Et dia'd takot da sikato ginmiwgiw so saray manbabantay, tan agawa ra a singa totoo'n inatey. 

Mat 28:5 Et say angel inmebat tan inkuan to'd saray bibii, Ag kayo antakot: ta amtak ya anapen yo si Jesus, a sikato'y inpasak ed cruz. 

Mat 28:6 Sikato'y andi dia; ta inmoli'd silay, onong na inkuan to. Gali dia, nengneng yo'y pasen ya anginan ed Katawan. 

Mat 28:7 Et onla kayo a maganat, tan ibaga yo ed saray binangatan to, Sikato so inmoli ed bilay a nanlapu'd saray inaatey; tan nia, sikato onla'd Galilea ed onaan yo, diman sikato'y nanengnengyo: nia, inbagak la'd sikayo. 

Mat 28:8 Et nanpikal ira'n maganat a nanlapu'd lobok a napno'y takot tan gayaga, tan binmatik ira a mangyakar na balita ed saray binangatan to. 

Mat 28:9 Et nia, si Jesus inabet to ra, a kuan to, Nagalang kayo. Et inmasinger ira tan inegnaan da so saray salito, tan sikato'y ingalgalangda. 

Mat 28:10 Saman la kua'nen Jesus ed sikara, Ag kayo antakot: onla kayo'n mangibaga ed saray agagik ya onpikal ira'n onla ed Galilea, et nanengneng da ak diman. 

Mat 28:11 Natan leleg da'n oonla, nia, arum ed saray bantay linma ra'd ciudad, et inbaga ra ed saray manunaan ya sacerdote so amin a bengatla'n agawa. 

Mat 28:12 Et sanen nandaragup ira'n pati saray mamasiken, tan akapansisingbat ira, angited ira'y dakel a pilak ed saray sondalo. 

Mat 28:13 A kuan da, Kuan yo, Saray binangatan to linma ra ed labi, tan sikato so tinakew da nen peles mi'n naugip. 

Mat 28:14 Et no saya onsabi ed layag na gobernador, sikato naani so tangoyoren mi, tan yagel mi kayo ed kapagaan. 

Mat 28:15 Kanian saray sondalo inala ra so pilak, tan ginawa ra so onong na nibangat ed sikara: et sayan salita nikayat ed saray Judios, tan siansia ni anga ed saya ya agew. 

Mat 28:16 Balet saray labinsakey a binangatan linmara'd Galilea, anga ed palandey ya intoro nen Jesus ed sikara. 

Mat 28:17 Et sanen sikato so anengneng da, sikato'y ingalgalang da: balet saray arum nanduarua ra. 

Mat 28:18 Et si Jesus linma ed sikara tan akisalita ed sikara, a kuan to, Amin a pakauley niiter ed siak ed tawen tan dia ed dalin. 

Mat 28:19 Onla kayo sirin, tan mangawa kayo na saray babangatan ed amin a naciones, ya binyagan yo ra ed ngara'y Ama, tan say Anak, tan say Espiritu Santo: 

Mat 28:20 Ya ibangat yo ra'n mangonor na amin a bengabengatla ya ingangan ko ed sikayo: tan nia, walaak a naynay ed sikayo, ya anga ed kasampotan na mundo. 

PANGASINENSE JOHN


Joh 1:1 Dia ed gapo wala la so Verbo, tan say Verbo wala ed Dios, tan say Verbo sikato so Dios. 

Joh 1:2 Sikato lanlamang walala ed Dios dia ed gapo. 

Joh 1:3 Amin a bengabengatla agawara ed panamegley to; et no sikato so andi angapo'y anto kaman ya agawa ed saray agawa 

Joh 1:4 Dia ed sikato so kawalaan nen saman na bilay; et say bilay sikato so silew na saray totoo. 

Joh 1:5 Et say silew onsinag ed kabilungtan; et sikato'y ag atalosan na kabilungtan. 

Joh 1:6 Sinmabi sakey a laki, ya inbaki' Dios, a say ngaran to Juan. 

Joh 1:7 Sikato lanlamang linma dia a panagka tasi, pian makapan tasi ed silew, pian amin manisia komon lapu'd sikato. 

Joh 1:8 Aliwa a sikato so silew, noag say linma dia pian makapan tasi ed silew. 

Joh 1:9 Wala nen saman so tua ya silew, salanti silew a sikato so manilew na balang sakey a totoo ya onloloob ed mundo. 

Joh 1:10 Sikato so wala nen saman ed mundo, tan say mundo agawa ed panamegley to et sikato so ag kinabat na mundo. 

Joh 1:11 Sikato linma dia ed saray kayarian to, et saray kayarian to nen saman sikato so ag da inawat. 

Joh 1:12 Balet amiamin ya angawat ed sikato, inter to'd sikara so pankatonongan a magmaliw ya anak na Dios, salanti saray manisia ed ngaran to: 

Joh 1:13 A nianak ira, aliwa a dia'd dala ni say dia'd linawa na laman, ni say diad linawa na laki noag ingen dia ed Dios. 

Joh 1:14 Et say Verbo nagmaliw a laman, tan akipan-ayam ed sikatayo (ed anengneng mi so gloria to, singa gloria na bogbogtong a nanlapu ed Ama), ya napno na gracia tan katuaan. 

Joh 1:15 Sikato so tasian nen Juan, tan man-akis, a kuanto, Sikatoya'man so inkuan ko, Say mantombok ed siak nagmaliw ya onaan nen siak; ta sikato nen saman so onaan nen siak. 

Joh 1:16 Ta dia ed inkapno to angawat itayo ya amin, tan say gracia dia met ed gracia. 

Joh 1:17 Ta say gangan niiter ed panamegley nen Moises;say gracia tan katuaan dinmateng ed panamegley nen Jesu-Cristo.

Joh 1:18 Angapo so too ya akanengneng ed Dios angan kapigan; say Bogbogtong ya Anak, ya wala ed akwalan na Ama, sikato so angipaliwawa ed sikato. 

Joh 1:19 Et sikatoya so pantasi nen Juan, sanen saray Judios angibaki ra ed sikato na saray sacerdote tan Levitas nanlapu ed Jerusalem ya manepet ed sikato, Siopa ka? 

Joh 1:20 Et inpatua to, tan ag nanburi; et inpatua to, Aliwa a siak si Cristo. 

Joh 1:21 Et tinepet da ed sikato, Anto sirin? Sika si Elias? Et kuan to, Aliwa a siak. Sika so profeta? Et inmebat, Andi. 

Joh 1:22 Kanian inkuanda ed sikato, Siopa ka? pian niiter mi ebat ed saray angibaki ed sikami. Anto'y kuan mo nipaakar ed inkasika? 

Joh 1:23 Inkuan to, Siak so voces na sakey a maningal ed kalawakan, Petekenyo so dalan na Katawan, singa inkuan nen Isaias a profeta. 

Joh 1:24 Et sikara no inbaki na saray Fariseos. 

Joh 1:25 Et tinepet da ed sikato, tan inkuan da ed sikato, Akin sirin et maminyag ka, no aliwa'n sika si Cristo, ni si Elias, ni say profeta? 

Joh 1:26 Inmebat si Juan ed sikara, a kuanto, Siak maminyagak ed danum: dia ed pegley yo manal-alagey so sakey ya sikato so agyo kabat, 

Joh 1:27 Salanti say mantombok ed siak, a say singer na sapinto agak makana a mangokbar. 

Joh 1:28 Sarayan bengabengatla agawa ed Betania ed labas na Jordan, a diman mamibinyag si Juan. 

Joh 1:29 Dia'd kaimbuasan nanengneng nen Juan si Jesus a yala ed sikato, et kuan to, Nia, so Cordero'y Dios, ya mangekal na kasalana'y mundo! 

Joh 1:30 Sikato ya man so inkuan ko ed sikayo, Mantombok ed siak so sakey a laki'n magmaliw ya onaan nen siak: ta sikato nen saman so onaanla nen siak. 

Joh 1:31 Et sikato'y ag ko wari a kabat; balet pian sikato'y nipatnag ed Israel, nisengeg ed saya linma ak dia a maminyag ed danum. 

Joh 1:32 Et si Juan angiter na pantasi, a kuan to, Anengneng ko so Espiritu ya onleleksab a singa malapati a nanlapu ed tawen; et pinmetek ed olo to. 

Joh 1:33 Et sikato so ag ko wari a kabat: balet say angibaki ed siak a maminyag ed danum, inkuan to ed siak, Dia ed tapew na siopaman a pakanengnengen mo na Espiritu ya onleksab, tan ompetek ed olo, to sikato lanlamang so maminyag ed Espiritu Santo. 

Joh 1:34 Et anengneng ko, tan angiterak na pantasi a saya sikato so Anak na Dios. 

Joh 1:35 Dia ed kaimbuasan lamet si Juan manal-alagey, tan duara ed saray babangatan to; 

Joh 1:36 Et ninengneng to si Jesus nen manaakar, tan kuan to, Nia, so Cordero na Dios! 

Joh 1:37 Et saray duaran babangatan sikato'y nadngel da'n nansalita, et tinmombok ira ed Jesus. 

Joh 1:38 Et si Jesus linmingay, tan ninengneng to ra ya ontotombok, kuanto ed sikara, Anto so anapen yo? Et inkuan da ed sikato, Rabbi (a kabaliksan to, no ipatalos, Managbangat), iner so panaayaman mo? 

Joh 1:39 Sikato kuan to ed sikara, Galidia, et nanengneng yo. Kanian linmara et anengneng da so nan-ayaman to; et akipanayam ira ed saman ya agew: asinger la a komaplo so horas. 

Joh 1:40 Sakey ed saray duara ya akadngel ed Juan a nansalita, tan tinmombok ed sikato, si Andres, agi nen Simon Pedro. 

Joh 1:41 Sikato naromog to'n onona si agi to lanlamang a Simon, tan kuanto ed sikato, Aromog mi Mesias (a kabaliksan to, no ipatalos, Cristo). 

Joh 1:42 Sikato so inyakar to ed Jesus. Si Jesus tinmangwa ed sikato, tan inkuan to, Sika si Simon ya anak nen Jonas: ingaran ka naani Cefas (a no ipatalos, Pedro). 

Joh 1:43 Dia ed kaimbuasan ninono' to so onla ed Galilea, et naromog to si Felipe: et kuan nen Jesus et sikato, Tombok mo ak. 

Joh 1:44 Bang si Felipe taga Betsaida, et ciudad nen Andres tan Pedro. 

Joh 1:45 Si Felipe naromog to si Natanael, et kuan to ed sikato, sikato so Aromog mi a si Moises dia ed gangan, tan saray profetas, insulat da, si Jesus a taga Nazaret, ya anak nen Jose. 

Joh 1:46 Et si Natanael inkuan to ed sikato, Nayari ta'd antokaman a maong so ompaway ed Nazaret? Si Felipe kuan to ed sikato, Gala ta nengneng mo. 

Joh 1:47 Si Jesus anengneng to si Natanael ya oonla ed sikato, et kuan to nipaakar ed sikato, Nia, so sakey a peteg ya Israelita, a dia ed sikato angapo so panamalingo! 

Joh 1:48 Si Natanael kuan to ed sikato, Kapigan so inpakapikabat mo ed siak? Si Jesus inmebat tan inkuan to ed sikato, Sanen ag to ka ni tinawag nen Felipe, sanen wala ka ed silong na kiew ya higos, anengneng taka. 

Joh 1:49 Inmebat si Natanael ed sikato, Rabbi, sika so Anak na Dios; sika so Ari na Israel. 

Joh 1:50 Si Jesus inmebat tan inkuan to ed sikato, Lapu ed inkuan ko ed sika, anengneng taka ed silong na kiew ya higos, manisia ka? makanengneng ka na ankakabaleg a bengatla nen saraya. 

Joh 1:51 Et kuan to ed sikato, Tua, tua, kuan ko ed sikayo, Nanengneng yo so tawen ya akalukas, tan saray angeles na Dios ya onsesegep tan onlalasor ed Anak na too. 



Joh 2:1 Et nen komatlo'n agew wala so sakey a bansal ed Cana na Galilea; et say ina nen Jesus wadman: 

Joh 2:2 Et si Jesus abagaan met, tan saray babangatan to, ed bansal. 

Joh 2:3 Et sanen kinmulang so alak, say ina nen Jesus kuan to ed sikato, Angapo'y alak da. 

Joh 2:4 Et si Jesus kuan to ed sikato, Bii, Anto'y pibibiangan ko ed sika? say horas ko ag ni sinmabi. 

Joh 2:5 Si ina to kuan to ed saray mansisirve, Angan anto a kuan to ed sikayo gawa yo. 

Joh 2:6 Et wala so anem ina'n pasig a bato ya akapasen diman onong na ugali a panaggogol na saray Judios, a maniyan na duara ono talora a boyog a danum so balang sakey. 

Joh 2:7 Si Jesus kuan to ed sikara, Panoyo so saray pasig na danum. Et pinano da ra anga ed sangab. 

Joh 2:8 Et kuan to ed sikara, Ala en yo natan, tan yakar yo ed manangoksoy na bansal. Et inyakar da. 

Joh 2:9 Et nen say manangoksoy na bansal tinawayan to so danum a nagmaliw ya alak, tan agto amta no iner so lapuan to (balet saray managsirve ya angyakar na danum amtara), say manangoksoy tinawag to so novio, 

Joh 2:10 Tan kuan to ed sikato, Balang too iparongo to ya onona so maong ya alak; et sano saray totoo akainum ira la a maong, insan say makapuy: sika inyatol mo so maong ya alak angar natan. 

Joh 2:11 Sayan gapo na saray tanda to ginawa nen Jesus dia ed Cana na Galilea, tan inpatnag to so gloria to; et saray babangatan to anisia ra ed sikato. 

Joh 2:12 Kayari saya linmasor ed Capernaum, sikato, tan si ina to, tan sa-ray agagi to, tan saray babangatan to: et diman ira nanayam na ag amayamay ya agew. 

Joh 2:13 Et asinger la so pasko na saray Judios, et si Jesus tinmatdang ed Jerusalem. 

Joh 2:14 Et asabian to ed templo so saray manlako na vacvaca tan carcarnero tan malmalapati, tan saray managsalat na pilak ya manyudyurong ira: 

Joh 2:15 Et nangawa na sakey a lewet a lubir, tan pinapaway to ya amin ed templo, nanpadpara saray carnero tan vacvaca; tan inbuyandak to so pilak na saray managsalat, tan binalintuag to ray lamisaan da; 

Joh 2:16 Tan inkuan to ed saray nanlako'y malmalapati, Ekal yo dia so saraya'n bengatla; agyo gawaen so abung nen Amak ya abung na tagtagilako. 

Joh 2:17 Saray babangatan to anonotan da a nisulat, Say paga ed abung mo akmonen to ak. 

Joh 2:18 Kanian saray Judios inmebat ira tan inkuan da ed sikato. Anto'n tanda so ipanengneng mo ed sikami, bangta gawaen mo so saraya'n bengatla? 

Joh 2:19 Si Jesus inmebat tan inkuan to ed sikara, Igebayo so sayan templo, et dia ed loob na taloran agew ipaalagey ko. 

Joh 2:20 Kanian saray Judios inkuan da, Apataplo tan anem taon ya inpaalagey so sayan templo, et ipaalagey mo ed loob na taloran agew? 

Joh 2:21 Balet sinalita to so nipaakar ed templo na laman to. 

Joh 2:22 Kanian sanen inmoli ed bilay a nanlapu ed saray inatey, saray babangatan to anonotan da a sinalita to so saya; et sinisiara so saray sulat, tan say salita ya inkuan nen Jesus. 

Joh 2:23 Et sanen wala ed Jerusalem ed pasko, leleg na fiesta, amayamay so anisia ed ngaran to, a nengnengnengen da so saray tanda to a ginawa to 

Joh 2:24 Balet si Jesus ag to inmatalek so inkasikato ed sikara, ta kaba'to so amin a totoo, 

Joh 2:25 Tan nisengeg ed agto kinaoko Ian so siopaman ya mantasi nipaaka: ed too; ta sikato lanlamang amta to la no anto so wala ed loob na too. 



Joh 3:1 Wala nen samen so sakey a too ed saray Fariseos, a man ngaran na Nicodemo, sakey a makauley na saray Judios: 

Joh 3:2 Sikato lanlamang linma ed sikato ed labi, tan inkuan to ed sikato, Rabbi, amta mi'n sakey ka a managba ngat a nanlapu ed Dios; ta angapso too a makagawa ed saraya'n tan da a gagawen mo, likod no wala ed sikato so Dios. 

Joh 3:3 Si Jesus inmebat tan inkuan to ed sikato, Tua, tua, kuan ko ed sika No say sakey a too ag nianak a na pasimbalo, ag to nanengneng so pa naria'y Dios. 

Joh 3:4 Si Nicodemo kuan to ed sikato Panon so pakayari sakey a too ya nianak no masiken la? nayarian to ta so onloob a pidua ed eges na ina to, tan nianak lamet? 

Joh 3:5 Si Jesus inmebat, Tua, tua, kuar ko ed sika, No say sakey a too ag nianak ed danum tan ed Espiritu, ag to makaloob ed panaria'y Dios. 

Joh 3:6 Say nianak ed laman sikato so laman; et say nianak ed Espiritu sikato so espiritu. 

Joh 3:7 Agmo pankelawan ya inkuan ko ed sika, Kaokolan a nianak kayo a napasimbalo. 

Joh 3:8 Say dagem onsiplog ed iner a labay to, tan narengel mo so tanol to. balet agmo amta no iner so panlapuan to, tan no iner so laen to: ontan so amin a nianak ed Espiritu. 

Joh 3:9 Inmebat si Nicodemo tan inkuan to ed sikato, Panon so kayari na sarayan bengatla? 

Joh 3:10 Si Jesus inmebat tan inkuan to ed sikato, Sika so managbangat ed Israel, et agmo natalosan so saraya'n bengatla? 

Joh 3:11 Tua, tua, kuan ko ed sika, Sikami salitaen mi so amta mi, tan tasian mi anengneng mi; et agyo awaten so pantasi mi. 

Joh 3:12 No inbagak ed sikayo so bengatlaran mangaraldalin, et ag kayo nanisia, panon so panisia yo no ibagak ed sikayo so saray mangatatawen a bengatla? 

Joh 3:13 Et angapo so too a sinmegep ed tawen, noag say linmasor nanlapu ed tawen, salanti, Anak na too, ya wala ed tawen. 

Joh 3:14 Et onong a si Moises angipaalagey na uleg ed kalawakan, ontan met nakaokolan a nipaalagey so Anak na too: 

Joh 3:15 Pian siopaman a manisia wala ed sikato so bilay ya andi angaan. 

Joh 3:16 Ta ontan la'y inpangaro na Dios ed mundo, ya inter to so bogbogtong ya Anak to, pian siopaman a manisia ed sikato agnatawtaw, no ag ingen wala so bilay to'n andi angaan. 

Joh 3:17 Ta say Dios ag to inbaki so Anak ed mundo ya mangokom ed mundo; no ag ingen pian say mundo nilaban ed panamegley to. 

Joh 3:18 Say manisia ed sikato agnaokom: say agmanisia naokom la, lapu'd aganisia ed ngaran na bogbogtong ya Anak na Dios. 

Joh 3:19 Et sikato ya so pakaokoman, a say silew linmadia ed mundo, et saray totoo inaro ra so kabilungtan a nen say silew; ta saray gawa ra mauges. 

Joh 3:20 Ta balang sakey a mangawa na mauges gulaen to so silew et ag ondago ed silew, ompan nabalaw so saray gawa to. 

Joh 3:21 Balet say mangawa na tua ondago ed silew, pian saray gawa to niparongtal ira ya sikara so agawa dia ed Dios. 

Joh 3:22 Kayari sarayan bengatla linma'y Jesus tan saray babangatan to ed dalin na Judea; et diman akipanayam ed sikara, tan aminyag. 

Joh 3:23 Et si Juan maminbinyag met ed Enon asinger ed Salim, ta wala so dakel a danum diman: et dinmago ra, tan abinyagan ira. 

Joh 3:24 Ta si Juan ag ni nitobong ed panangipangawan. 

Joh 3:25 Kanian linmesay sakey a supiatan ed biang na saray babangatan nen Juan tan sakey a Judio nipaakar ed pan-gogol.

Joh 3:26 Et linma ra ed Juan, tan inkuan da ed sikato, Rabbi, saman so wala ed sika ed labas na Jordan, a sikato so tinasian mo, nia, sikato lanlamang maminbinyag, et amin a totoo onla ra'd sikato. 

Joh 3:27 Inmebat si Juan et inkuan to, Say sakey a too agto nayarian so mangawat na antokaman, likod no niiter ed sikato a manlapu ed tawen. 

Joh 3:28 Sikayo lanlamang, tasian yo ak, ya inkuan ko, Aliwa a siak so Cristo, ingen inbaki ak ed onaan to. 

Joh 3:29 Say novio sikato so kawalaan na novio: balet say kaaro na novio, ya man-alagey tan mandengel ed sikato, manliket na balbaleg lapu'd voces na novio: kanian saya'n liket ko sikato'y nagnap. 

Joh 3:30 Sikato so nakaokolan ya onbaleg, balet nakaokolan ko so onmelag. 

Joh 3:31 Spy onladia a manlapu ed tagey sikato so atagey ed amin: say taga dalin sikato so mangaraldalin, tan mangaraldalin so salitaen to: say onla dia a manlapu ed tawen atagey ed amin. 

Joh 3:32 Say anengneng to tan say nadngel to, satan so tasian to; et angapo so mangawat na pantasi to. 

Joh 3:33 Say angawat na pantasi to intatak to so sello to ed saya ya say Dios sikato so tua. 

Joh 3:34 Ta say inbaki Dios salitaen to so saray salita na Dios: ta agto iter so Espiritu ed panamegley na sukat. 

Joh 3:35 Say Ama inaro to so Anak, et inter to so amin a bengabengatla ed lima to. 

Joh 3:36 Say manisia ed Anak wala'y bi-lay to andian gaan; balet say agma-ngonod ed Anak ag to nanengneng so bilay, say sanok ingen na Dios so manayam ed sikato. 



Joh 4:1 Kanian sanen say Katawan naamtaan to a saray Fariseos nadngelan da ya si Jesus mangagawa tan mamibiniag na dakdakel ya babangatan nen si Juan. 

Joh 4:2 (Angan si Jesus lanlamang agaminiag, noag saray babangatan to), 

Joh 4:3 Tinainan toy Judea, tan linma la met ed Galilea. 

Joh 4:4 Et kaokolan to so ondalan ed Samaria. 

Joh 4:5 Kanian sikato'y linma ed sakey a ciudad na Samaria, a man ngaran na Sicar, asinger ed gaton na uma ya inter nen Jacob ed anak to'n Jose: 

Joh 4:6 Et say bobon nen Jacob wad-man. Si Jesus sirin, a naksawan ed inpanaakar to, imyorong ya ontan ed abay na bobon. Asinger a komanem so horas. 

Joh 4:7 Onsabi sakey a bii a taga Samaria ya onasol: inkuan nen Jesus ed sika to, Itdan moak na inumen. 

Joh 4:8 Ta saray babangatan to linmara ed ciudad a manaliew na tagano. 

Joh 4:9 Say bii a Samaritana sirin kuanto ed sikato, Panon a sika, anta sakey ka'n Judio, mikerew ka'y inumen ed siak, ya sakey ak a bii'n Samaritana? (Ta saray Judios ag ira misalita ed saray Samaritanos). 

Joh 4:10 Si Jesus inmebat tan inkuan to ed sikato, No naamtaan mo komon so pamalangkap na Dios, tan no siopa so mankuan ed sika, Itdan moak na inumen; akikerew ka komon ed sikato, et initdan to ka komon na danum a mabilay. 

Joh 4:11 Say bii kuan to ed sikato, Katawan, andian ka na antokaman a pangasol, tan say bobon aralem: iner sirin so pangalaan mo na danum a mabilay? 

Joh 4:12 Babaleg ka ta nen si ama mi a Jacob, ya angiter ed sikami na bobon, tan ininuman to lanlamang tan saray anak to, tan saray ayayep to? 

Joh 4:13 Si Jesus inmebat tan inkuan to ed sikato, Balang sakey ya oninum ed saya a danum naapgaan lamet: 

Joh 4:14 Balet siopaman ya oninum ed danum ya iter ko ed sikato ag naapgaan angan kapigan; ingen say danum ya iter ko ed sikato magmaliw ed sikato a sakey a bobon na danum ya mansosbol anga ed maando'n bilay. 

Joh 4:15 Say bii kuan to ed sikato, Katawan, iter mo ed siak so saya'n danum, pian agak naapgaan, tan agak met onla dia a manasol. 

Joh 4:16 Si Jesus kuan to ed sikato, Laka, tawag mo so asawam, tan onla kayo dia. 

Joh 4:17 Say bii inmebat tan inkuan to ed sikato, Angapo so asawak. Si Jesus kuan to ed sikato, Sika maong so kuan mo, Angapo so asawak: 

Joh 4:18 Ta walaan ka nensaman na limara'n asawa; tan say wala ed sika natan agmo asawa: saya inkuan mo a sankatuaan. 

Joh 4:19 Say bii kuan to ed sikato, Katawan, natebe'ko a sakey kan profeta. 

Joh 4:20 Saray kaamaan mi angigalang ira dia ed saya'n palandey; et sikayo kuan yo, ya dia ed Jerusalem so pasen a nepeg day totoo'n pangigalangan. 

Joh 4:21 Si Jesus kuan to ed sikato, Bii, sisia moak, say horas onsabi, sano angan dia ed saya'n palandey, ni say dia ed Jerusalem, agyo igalang so Ama. 

Joh 4:22 Sikayo igalang yo so agyo amta: sikami igalang mi so amta mi; ta say kilabanan manlapu ed saray Judios. 

Joh 4:23 Ingen say horas onsabi, tan natan la, sano saray tua a manangigalang igalang da so Ama dia ed espiritu tan katuaan; ta saray ontari so anapen na Ama a manangigalang ed sikato. 

Joh 4:24 Say Dios sikato'y sakey ya Espiritu: et saray mangigalang ed sikato nepeg da'n igalang ed espiritu tan katuaan. 

Joh 4:25 Say bii kuan to ed sikato, Amtak a say Mesias onsabi (a sikato so inngaran a Cristo): sano onsabi, ipaliwawa to ed sikatayo so amin a bengabengatla. 

Joh 4:26 Si Jesus kuan to ed sikato, Siak a misasalita ed sika, siak so sikato. 

Joh 4:27 Et dia'd saya sinmabi so saray babangatan to; et nankelaw ira a sikato'y misasalita ed sakey a bii; angaman ontan angapo'y too'n angikuan, Anto so anapen mo? ono, Akin et misalita ka ed sikato? 

Joh 4:28 Dia ed ontan say bii tinainan to'y boyog to, tan linma ed ciudad, tan kuan to ed saray totoo, 

Joh 4:29 Galidia, nengneng yo so sakey a too, ya inbaga to'd siak so amin a bengabengatla'n ginawak: nayari a saya so Cristo? 

Joh 4:30 Sikara pinmaway ira ed ciudad, tan dinmago ra ed sikato. 

Joh 4:31 Kaleganan to nia saray babangatan akikasi ra ed sikato, a kuan da, Rabbi, mangan ka. 

Joh 4:32 Balet inkuan to ed sikara, Wala so kanen a kanen ko ya ag yo amta. 

Joh 4:33 Kanian saray babangatan nagsikuan ira, Wala kasi sakey a too ya angyakar ed sikato na bengatla'n kanen? 

Joh 4:34 Si Jesus kuan to ed sikara, Say kanen ko sikato so pangawak na linawa na saman so angibaki ed siak, tan manumpal na kimey to. 

Joh 4:35 Agyo ta kuan, Wala ni apat bulan, tan insan onsabi panagani? nia, kuan ko ed sikayo, itangoa yo ray mata yo, tan nengneng yo so kaumaan, ya ampoti la ra'n maparaan ed panagani. 

Joh 4:36 Say manani mangawat na upa, tan mangilosbo na bunga ya onkana ed bilay a maando; pian say mantanem tan say manani makapangayaga ra. 

Joh 4:37 Ta dia ed saya tua so salita, Sakey so mantanem, et sananey so manani. 

Joh 4:38 Ibaki takayo a manani ed agyo dinalusan: saray arum so dinmalus, et linmoob kayo ed dinalusan da. 

Joh 4:39 Nanlapu ed saman a ciudad amayamay so Samaritanos ya anisia ed sikato nisengeg ed salita na sama'y bii, a nantasi, Inbaga to ed siak so amin a bengabengatla'n ginawak. 

Joh 4:40 Kanian sanen saray Samaritanos sinmabi ra ed sikato, kinerew da ed sikato ya mipanayam ed sikara; et nanayam diman a dua!y agew 

Joh 4:41 Et lalo ya amayamay so anisia nisengeg ed sara'y salita to; 

Joh 4:42 Et inkuan da ed bii, Natan manisia kami, ag nisengeg ed salitam: ta sikami lanlamang nadngelmi, tan amta mi a saya sikato'n tua so Manangilaban na mundo. 

Joh 4:43 Et kayari dua'y agew pinmaway diman a linma ed Galilea. 

Joh 4:44 Ta si Jesus lanlamang tinasian to, a say sakey a profeta angapoy so dayew to ed dalinto'n dili. 

Joh 4:45 Dia'd ontan sanen sinmabi ed Galilea saray Galileos sikato so inawat da, bangta anengneng da so amin a bengabengatla'n ginawa to ed Jerusalem nen fiesta: ta linmara met ed fiesta. 

Joh 4:46 Linma sirin lamet ed Cana na Galilea, a nangawaan to ed danum ya alak. Et wala'd man so sakey a manonaan a too, a say anak to agmakayari fed Capernaum. 

Joh 4:47 Sanen nadngelan to a si Jesus pinmaway ed Judea anga ed Galilea, linma ed sikato, tan kinerew to ya onlasor a mila, tan tambalen to komon so anak to; ta sikato so ngalngali ompatey. 

Joh 4:48 Si Jesus sirin inkuan to ed sikato, No ag yo anengneng so saray tanda tan saray pakelaw, agkayo manisia. 

Joh 4:49 Say manonaan too kuan to ed sikato, Katawan, gala ta agni inatey so ana ko. 

Joh 4:50 Si Jesus kuan to ed sikato, Onlaka la; say anak mo nabilay. Say too sinisia to so salita a sinalita nen Jesus ed sikato, et iman la. 

Joh 4:51 Et nen onlalasor, saray ariripen to inmabet ira ed sikato, a kuan da, a say anak to abilay. 

Joh 4:52 Dia ed on tan tinepe'to ed sikara so horas nen ongapo ya inmabig. Inkuan da sirin ed sikato, Karuman nen komapito so horas say petang tinmaina'd sikato. 

Joh 4:53 Dia ed ontan say ama akabatan to ya dia ed saman ya horas so inpangikuan nen Jesus ed sikato, Say anak mo nabilay: et sikato lanlamang anisia, tan amin ya abung to. 

Joh 4:54 Saya sikato lamet so komadua'n tanda a ginawa nen Jesus, nen pinmaway ed Judea anga ed Galilea. 



Joh 5:1 Kayari saraya'n bengatla wala so sakey a fiesta na saray Judios; et si Jesus tinmarttang ed Jerusalem. 

Joh 5:2 Wala ed Jerusalem ed abay na wangalan na saray carnero so sakey a tangke, a tinawag ed salita na Hebreo na Bethesda, ya wala so limara'n pinto to. 

Joh 5:3 Dia ed saraya akapasen so sakey karakel na saray agmakayari, bulag, piley, amagaan, a man-aalagar ed igalaw na danum: 

Joh 5:4 Ta dia'd tinandaan a panaon onlasor so sakey ya angel ed tangke, tan kimbogen to so danum: say makaona ya onlasor ed tangke kayari kakimbog na danum, onabig ed bengatla a sakit ya wala ed sikato. 

Joh 5:5 Et sakey a too wadman, a talomplo tan walo'y taon to lan agmakayari. 

Joh 5:6 Sanen sikato so anengneng nen Jesus a mandokdokol, tan akabatan to ya wadman la'n abayag ed saman a kipapasen, kuan to ed sikato, Labay mo so onabig? 

Joh 5:7 Say agmakayari inmebat ed sikato, Katawan, angapo so took ya mangilasor ed siak ed tangke, sano akimbog so danum: leleg ingen ya onlasor ak say sananey onaan la nen say siak. 

Joh 5:8 Si Jesus kuan to ed sikato, Alagey ka, libit mo so dokolan mo, tan manakar ka. 

Joh 5:9 Et tampol ya inmabig so too, tan nilibi'to so dokolan to, tan nanakar. Et sabaton nen saman ya agew. 

Joh 5:10 Dia ed ontan saray Judios inkuan da ed saman so atambal, Natan sikato'y sabaton, et agmatonong ed sika ya libiten mo so dokolan mo. 

Joh 5:11 Balet inmebat ed sikara, Say amaabig ed siak, sikato lanlamang so nankuan ed siak, Libit mo so dokolan mo, tan manakar ka. 

Joh 5:12 Tinepet da ed sikato, Siopa so too a narrkuan ed sika, Libit mo so dokoian mo tan manakar ka? 

Joh 5:13 Saman balet so atambal agto amta no siopa: ta si Jesus tinmainan la, ta sakey a karakel na katooan so wala nensaman ed saman apasen. 

Joh 5:14 Naogonoyan sikato'y naromog nen Jesus ed templo, et inkuan to ed sikato, Nia, sika apaabig ka: agka la mankasalanan, ompano sakey a bengatla'n mauguges so ondapo ed sika. 

Joh 5:15 Say too iman la, tan inbaga to ed saray Judios a si Jesus amaabig ed sikato. 

Joh 5:16 Et nisengeg ed saya saray Judios pinasegsegang da si Jesus, lapu'd ginawa to so saraya'n bengatla ed agew a sabaton. 

Joh 5:17 Balet si Jesus inmebat ed sikara, Si Amak mankikimey ni anga ed natan, tan siak mankimey ak. 

Joh 5:18 Kanian lapu'd saya saray Judios sikato so lalo a sineetan da'n pateyen, ta aliwa labat ni loksoan to so sabaton, noag ingen met tinawag to so Dios ya Ama to, a pipaparaen to'y inkasika to ed Dios. 

Joh 5:19 Kanian si Jesus inmebat tan inkuan to ed sikara, Tua, tua, kuan ko ed sikayo, Say Anak angapn'y nagawaan to ed inkasikato, noag say nanengneng to a gagawaen na Ama: ta ganagana'y gawaen to, saraya met so gawaen na Anak ya ontan. 

Joh 5:20 Ta say Ama aroen to so Anak, tan ipanengneng to ed sikato so saray amin a bengatla'n gawaen to lanlamang: tan ankakabaleg a gawa nen saraya so ipanengneng to ed sikato, pian nikelawan kayo. 

Joh 5:21 Ta onong a say Ama paulien to 'ray inatey tan itdan tora na bilay, ontan to met nia'y Anak mangiter na bilay ed labay to. 

Joh 5:22 Ta say Ama agmangokom na siopaman a too, inter to ingen so amin a panangokom ed Anak; 

Joh 5:23 Ta piano amin igalang da so Anak, a singa say panangigalang da ed Ama, Say agmangigalang ed Anak agto igalang so Ama ya angibaki ed sikato. 

Joh 5:24 Tua, tua, kuan ko ed sikayo, Say ondengel na salitak, tan manisia ed saman so angibaki dia ed siak, wala so bilay to a maando, tan ag onloob ed panangokoman, noag ingen pinmaway ed ipapatey ya onloob ed bilay. 

Joh 5:25 Tua, tua, kuan ko ed sikayo, Say horas onsabi, tan natan la, sano narengel na saray inaatey so voces na Anak na Dios: et saray ondengel nabilay ira. 

Joh 5:26 Ta onong a say Ama wala so bilay to ed inkasikato, ontan met so inpangiter to ed Anak a wala so bilay ed inkasika to: 

Joh 5:27 Et sikato so initdan to na pakauley a mangokom, lapu'd sikato so Anak na too. 

Joh 5:28 Ag kayo mankelaw ed saya: ta onsabi horas, ya amin so saray wala ed saray lobok narengel da so voces to. 

Joh 5:29 Et onpaway ira; saray nangawa na maong, nipaakar ed kioli ed bilay; bang saray nangawa na mauges, dia met ed kioli ed bilay ed kaokom. 

Joh 5:30 Angapo so nagawaan ko ed inkasiak: onong na narengel ko, mangokomak, et say panangokom ko matonong; ta ag ko anapen so linawak a dili, noag say linawa na saman so angibaki dia ed siak. 

Joh 5:31 No tasian ko so inkasiak, say pantasik aliwa'n tua. 

Joh 5:32 Sananey so mantasi ed siak; et amatak a say tasi ya itasi to ed siak sikato so tua. 

Joh 5:33 Nanbaki kayo ed Juan, et tinasian to so katuaan. 

Joh 5:34 Balet say tasi ya awaten ko ag manlapu ed too: ingen ikuan ko so saraya a bengatla, pian nilabari kayo. 

Joh 5:35 Sikato so silew nensaman a mandarlang tan onsindag: et kinaliktan yo so nangayaga ed liwawa to ed sakey a panaon. 

Joh 5:36 Balet say pantasi ya wala ed siak babaleg nen say pantasi nen Juan; ta saray kimey ya inter ed siak na Ama a sumpalen ko, saray dili a kimey a gawaen ko, mantasira ed siak, ya say Ama inbaki toak. 

Joh 5:37 Et say Ama ya angibaki ed siak, tinasiantoak. Agyo ni nadngel so voces to angan kapigan, agyo met anengeneng so ereng to. 

Joh 5:38 Et angapo ed sikayo so salita'to a manaayam ed sikayo: ta say inbaki to, agyo sisiaen. 

Joh 5:39 Osisaen yo so saray sulsulat, ta nonoten yo a dia'd sikara wala so bila'yo'n maando; et saraya so mantasi ed siak; 

Joh 5:40 Et agyo labay so ondago ed siak, pian wala komon so bila'yo. 

Joh 5:41 Ag ko awaten so dayew a manlapu'ed saray totoo. 

Joh 5:42 Balet kabat takayo, ya angapo ed inkasikayo so aro'y Dios. 

Joh 5:43 Siak linmaak dia ed ngaran nen Amak, et ag yoak awaten: no sananey so onladia ed dili'n ngaranto, sikato so awaten yo. 

Joh 5:44 Panon so pakapanisia yo, sikayo ya awaten yo so dayew na sakey tan sakey, et say dayew a manlapu ed Dios a bokor agyo anapen? 

Joh 5:45 Agyo isisipen a sikayo so idalem ko ed Ama: wala so sakey a mangidalem ed sikayo, salanti si Moises, a sikato so angipasenan yo na ilalo yo. 

Joh 5:46 Ta no sinisia yo si Moises, sisiaen yo ak met komon; ta sikato insula'to so nipaakar ed siak. 

Joh 5:47 Balet no ag yo sisiaen so saray sulsula'to, panon so pananisia yo ed salitak? 



Joh 6:1 Kayari saraya'n bengatla linmay Jesus ed pagpag a gilig na dayat na Galilea, a sikato so dayat na Tiberias. 

Joh 6:2 Et tinmombok ed sikato so dakel a katooan, ta anengneng da so saray tanda a ginawa to'd saray agmakayari. 

Joh 6:3 Et sinmegep si Jesus ed palandey, tan nanyurong diman a pati saray babangatan to. 

Joh 6:4 Bang say pasko, a fiesta na saray Judios asinger la. 

Joh 6:5 Kanian si Jesus nen intangwa to' ray mata'to, tan anengneng to so dakel a katooan ya onla nensaman ed sikato, kuan to ed Felipe, Iner so panaliwan tayo na tinapay pian saraya mangan ira? 

Joh 6:6 Et saya inkuan to ya panobok ed sikato: ta sikato a dili amta to no anto so gawaen to. 

Joh 6:7 Si Felipe inmebat ed sikato, say tinapay a petek na duan lasus a denarios ag masarag ed sikara, pian balang sakey makapangan na daiset. 

Joh 6:8 Sakey ed saray babangatan to, si Andres, agi nen Simon Pedro, kuan to ed sikato, 

Joh 6:9 Wala so sakey ya ugaw dia, ya wala'y limara'n tinapay to a cebada, tan duara'n sira: balet anto so saraya ed ontana kinarakel? 

Joh 6:10 Inkuan nen Jesus, Payorong yo ray totoo. Et wala so dakel a dika ed saman a pasen. Dia ed ontan saray totoo imyorong ira, ed bilang a ngalngali limanlibo. 

Joh 6:11 Si Jesus sirin inala to so saray tinapay; et nen akapisalamat, inyotob to ed saray manyudyurong; ontan met saray sira unong na karakel a gabay da. 

Joh 6:12 Et sanen napsel ira, kuan to ed saray babangatan to, Dokdok yo ray pisagpisag a sulok, pian angapo'y nadarak. 

Joh 6:13 Dia ed ontan dinokdok dara, et napno so labindua'n boksot ed saray pisagpisag na saray limara'n tinapay a cebada, a nakdaan na saray angan. 

Joh 6:14 Kanian sanen anengneng na saray totoo so tanda a ginawa to, inkuan da, dia'd katuaan sikato ya so profeta ya onladia ed mundo. 

Joh 6:15 Si Jesus sirin nen atebek to a ngalngalira onla tan sikato so alaenda a pilit, pian sikato so gawaen da ya ari, sinmian lamet ed palandey ed kabokbokoran. 

Joh 6:16 Et nen sinmabi labi, saray babangatan to linmasor ira ed dayat; 

Joh 6:17 Et linmugan ira ed sakey a paraw, tan onbabaliw ira ed dayat anga ed Capernaum. Et ambilunget la nen saman, et si Jesus ag ni akila ed sikara. 

Joh 6:18 Et say dayat maburakan lapu ed dagem a baleg ya sinmiplog. 

Joh 6:19 Bang nen akapanbegsay lara na ngalngali limara tan duamplo ono talomplo ya estadios, anengneng da'y Jesus a manaakar ed tapew na dayat, tan manasinger ed paraw: et ataktakot ira.. 

Joh 6:20 Balet inkuan to ed sikara, Siak; ag kayo antakot. 

Joh 6:21 Kanian aiiketan ira ya angawat ed sikato ed paraw: et tampol say paraw sinmabi ed dalin a laen da. 

Joh 6:22 Diad kaimbuasan saray dakel a katooan a nanaalagey ed pagpag a gilig na dayat anengneng da ya angapo so arum a paraw diman, noag saksakey, tan si Jesus ag linmoob a pati saray babangatan to ed paraw, noag saray babangatan to tinmainan ira a bokbokor, 

Joh 6:23 (Angan wala so saray paraw a sinmabi nanlapu ed Tiberias ya asinger ed pasen ya anganan da na tinapay kayari ya akisalamat so Katawan): 

Joh 6:24 Sanen anengneng lanti na karakel na totoo ya andid man si Jesus, ni angan saray babangatan to, sikara'y linmugan ed saray paraw, tan linmara ed Capernaum, ya aanapen da si Jesus. 

Joh 6:25 Et sanen sikato so nalmo ra ed pagpag a gilig na dayat, inkuan da ed sikato, Rabbi, kapigan so insabim dia? 

Joh 6:26 Si Jesus inmebat ed sikara tan inkuan to, Tua, tua, kuan ko ed sikayo, Anapen yo ak, ag lapu'd akanengneng kayo na saray tantanda, noag lapu ed angan kayo ed saray tinapay, tan napsel kayo. 

Joh 6:27 Agkayo mankimey nipaakar ed tagano a natawtaw, noag say nipaakar ed tagano a magnayon anga ed maando a bilay, ya iter na Anak na too ed sikayo: ta say Ama, salanti Dios, sikato so tinatakan to. 

Joh 6:28 Kanian inkuan da ed sikato, Anto so nakaokolan mi a gawaen, pian nakimeyan mi so saray kimey na Dios? 

Joh 6:29 Si Jesus inmebat tan inkuan to ed sikara, Sikato ya so kimey na Dios, a manisia kayo ed inbaki to. 

Joh 6:30 Inkuan da lanti ed sikato, Anto sirin so gawaen mo a panagkatanda, pian nanengneng mi, et manisia kami ed sika? anto so gawaen mo? 

Joh 6:31 Saray atateng tayo angan ira na mana dia ed kalawakan; unong na nisulat, Sikato initdan to ra na tinapay a nanlapu ed tawen a kanen da. 

Joh 6:32 Si Jesus inkuan to sirin ed sikara, Tua, tua, kuan ko ed sikayo, Aliwa a si Moises so angiter ed sikayo na tinapay a nanlapu ed tawen; balet si Amak itdan to kayo na tuan tinapay a manlapu ed tawen. 

Joh 6:33 Ta say tinapay nr. Dios sikato so onleksab a manlapu ed tawen, et mangiter na bilay ed mundo. 

Joh 6:34 Inkuan da sirin ed sikato, Katawan, itdan mo kami lawas na saya'n tinapay. 

Joh 6:35 Si Jesus inkuan to ed sikara, Siak so tinapay na bilay: say ondago ed siak ag naerasan, tan say manisia ed siak ag balot naapgaan. 

Joh 6:36 Balet inkuan ko ed sikayo, ya anengneng yo ak, et ag kayo ni manisia. 

Joh 6:37 Am in ya iter na Ama ed siak ondago ed siak; et say ondago ed siak ag kon balot ipulisay. 

Joh 6:38 Ta linmasor ak a nanlapu ed tawen, aliwan piano gawaen ko so linawak a dili, noag say linawa na angibaki ed siak. 

Joh 6:39 Et saya sikato so linawa na angibaki ed siak, ya amin ya inter to ed siak angapo so nabalang ko, noag ingen paulien ko ed bilay ed kaonoran ya agew. 

Joh 6:40 Ta saya sikato so linawa nen Amak, ya amin a makanengneng ed Anak, tan manisia ed sikato, nawalaan na bilay ya andi angaan; et sikato so paolien ko ed bilay ed kaonoran ya agew. 

Joh 6:41 Kanian saray Judios nantalabotob ira nipaakar ed sikato, lapu'd inkuan to, Siak so tinapay a linmasor a nanlapu ed tawen. 

Joh 6:42 Et inkuan da, Ag ta sikato ya si Jesus, ya anak nen Jose, a say ama to tan ina to kaba'tayo? Panon so pangibaga to natan Siak linmasor ak a nanlapu ed tawen? 

Joh 6:43 Si Jesus inmebat tan inkuan to ed sikara, Ag kayo mantatalabotob ed inkasikayo. 

Joh 6:44 Angapo so too a makadago ed siak, likod no say Ama ya angibaki ed siak sikato so yasinger to: et sikato so paolien ko ed bilay ed kaonoran ya agew. 

Joh 6:45 Nisulat ed saray profetas, Et nabangatan ira ya amin ed Dios. Balang sakey ya akadngel ed Ama, tan akaaral, ondago ed siak. 

Joh 6:46 Aliwan say angan siopan too so akanengneng ed Ama, nilikod so samay nanlapu ed Dios, anengneng to so Ama. 

Joh 6:47 Tua, tua, kuan ko ed sikayo, Say manisia walaan na maando a bilay. 

Joh 6:48 Siak so tinapay na bilay. 

Joh 6:49 Saray atateng yo angan ira na mana ed kalawakan, et inatey ira. 

Joh 6:50 Saya sikato so tinapay ya onlasor a manlapu ed tawen, pian say too a makapangan ed sikato, et ag onpatey. 

Joh 6:51 Siak so tinapay a mabilay a linmasor a nanlapu ed tawen: no wala so mangan ed saya a tinapay, manbilay lawas: on, et say tinapay ya iter ko sikato so laman ko, nipaakar ed bilay na mundo. 

Joh 6:52 Kanian saray Judios nansasangsang so sakey tan sakey ed sikara a kuan da, Panon so pakayari na sayan too a mangiter ed sikatayo na laman to a kanen? 

Joh 6:53 Kanian si Jesus inkuan to ed sikara, Tua, tua, kuan ko ed sikayo, No ag kayo mangan ed laman na Anak na too tan ag kayo oninum ed dala to, andian kayo na bilay ed inkasikayo. 

Joh 6:54 Say mangan na laman ko tan oninum na dalak walaan na maandon bilay; tan sikato so paolien ko ed bilay ed kaonoran ya agew. 

Joh 6:55 Ta say laman ko sikato'y peteg a tagano, tan say dalak sikato'y peteg ya inumen. 

Joh 6:56 Say mangan na laman ko tan oninum na dalak mansiansia ed siak, tan siak mansiansia ak ed sikato. 

Joh 6:57 Unong a say mabilay ya Ama inbaki to ak, tan manbilayak lapu'd Ama; dia ed ontan say mangan ed siak, manbilay met lapu ed siak. 

Joh 6:58 Sikatoya so tinapay a linmasor a nanlapu ed tawen: aliwan singa say kinan na saray atateng yo, et inatey ira: say mangan ed saya a tinapay manbilay lawas. 

Joh 6:59 Saraya'n bengatla inkuan to dia ed sinagoga, nen nanbangat ed Capernaum. 

Joh 6:60 Kanian amayamay ed saray babangatan to, nen nadngel da ya, inkuan da, Saya masoliwet a salita; siopa so makayari'n ondengel ed sikato? 

Joh 6:61 Si Jesus balet bangta amta to ed inkasikato a saray babangatan to nantalabotob ira ed saya, inkuan to ed sikara, Patiroren to kayo ta na saya? 

Joh 6:62 Anto sirin no nanengneng yo so Anak na too ya ontotokotok ed kawalaan to nensaman? 

Joh 6:63 Say espiritu sikato, so mangiter na bilay; say laman angapo so gongonato: saray salita a sinalita ed sikayo sikara so espiritu, tan sikara so bilay. 

Joh 6:64 Balet walaray arum ed sikayo ya ag manisia. Ta si Jesus amta to la a nanlapu ed gapo no siopa so saray ag manisia, tan no siopa so mangyawat ed sikato. 

Joh 6:65 Et inkuan to, Nisengeg ed saya inkuan ko ed sikayo, ya angapo so too a makadago ed siak, likod no sikato so niiter ed sikato manlapu ed Ama. 

Joh 6:66 Nisengeg ed saya amayamay ed saray babangatan ton sinmoner ira, tan ag la'ra akila ed sikato. 

Joh 6:67 Kanian inkuan nen Jesus ed saray labindua, Laba'yo met so ontainan? 

Joh 6:68 Si Simon Pedro inmebat ed sikato, Katawan, siopa so laen mi? wala ed sika so saray salita na maando a bilay. 

Joh 6:69 Et anisia kami tan amta mi ya sika so Santo na Dios. 

Joh 6:70 Si Jesus inmebat ed sikara, Ag ta kayo ta pinili a labindua, et sakey ed sikayo sikato'y sakey a diablo? 

Joh 6:71 Bang say sinalita to nipaakar ed Judas ya anak nen Simon Iscariote, ta sikato nen saman so mangyawat ed sikato, anta sakey ed saray labindua. 



Joh 7:1 Et kayari sarayan bengatla nanakar si Jesus ed Galilea: ta ag to ginabay so manakar ed Judea, lapu ed saray Judios sikato so inanap da a pateyen. 

Joh 7:2 Bang say fiesta na saray Judios, say fiesta na saray tabernaculo, asinger la. 

Joh 7:3 Kanian saray agagi to inkuan da ed sikato, Tainan ka dia, tan onla ka ed Judea, pian saray babangatan mo nanengneng da met so saray gawam a gagawaen mo. 

Joh 7:4 Ta angapo so too a mangawa na antokaman ed maamot, tan sikato lanlamang anapen to so nakabatan a mapatnag. No gawaen mo so saraya'n bengatla, iparongtal mo so inkasika ed mundo. 

Joh 7:5 Ta angan saray agagi to ag ira anisia nen saman ed sikato. 

Joh 7:6 Kanian si Jesus kuan to ed sikara, Say panaon ko agni sinmabi; bangbalet say panaon yo maralato lawas. 

Joh 7:7 Say mundo ag to kayo nayari'n gulaen: balet sikato gulaen to ak, lapu'd panatasik ed sikato, a saray gawa to sikara so mauges. 

Joh 7:8 Tatdang kayo ed fiesta: Siak agak ni on tatdang ed saya'n fiesta: ta say panaon ko agni asapot. 

Joh 7:9 Et bangnen asalita to la rayan bengatla ed sikara, tinmilak ni ed Galilea. 

Joh 7:10 Bangnen akatatdang so saray agagi to ed fiesta, saman la tinmatdang met, ed ag maparongtal, noag say singa maamot. 

Joh 7:11 Kanian saray Judios sikato so inaanap da ed fiesta, tan inkuan da, Ined so kawalaan to? 

Joh 7:12 Et wala so dakel a dalamurom ed saray karaklan nipaakar ed sikato: arum inkuan da, Sikato so maong a too; saray arum inkuan da, Andi ingen ibalang to so dakel a katooan. 

Joh 7:13 Angaman ontan angapo so too ya nansalita ed mapatnag nipaakar ed sikato iapu ed takot ed saray Judios. 

Joh 7:14 Bangbalet nen mamepegley so fiesta tinmatdang si Jesus ed templo tan nanbangat. 

Joh 7:15 Kanian saray Judios nikelawan ira, a kuan da, Panon so pikakabat na saya'n too ed saray letra, bangta ag nanaral a balot? 

Joh 7:16 Kanian si Jesus inmebat ed sikara, tan inkuan to, Say bangat ko ag ko kien, balet kien na angibaki ed siak. 

Joh 7:17 No siopaman a too manlinawa a gawaen to so linawa to, nakabatan to so bangat ko, no nanlapu kasi ed Dios, ono mansalita ak kasi na manlapu ed inkasiak. ed sikato, Sika tasian mo so inkasika; say tasim aliwa'n tua. 

Joh 7:18 Say mansalita a manlapu ed inkasikato anapen to so dayew to'n di-li: balet say mananap na dayew na angibaki ed sikato, sikato lanlamang so tua, tan angapo'y agmatonong ed sikato. 

Joh 7:19 Ag ta inted nen Moises ed sikayo so gangan, et angapo ni ed sikayo so mangoonor na gangan? Akin a seetan yo ak a pateyen? 

Joh 7:20 Say karaklan inmebat, Sika walaan ka'y sakey a demonio: siopa ta'y maneseet a mamatey ed sika? 

Joh 7:21 Si Jesus inmebat tan inkuan to ed sikara, Siak ginawak so sakey a gawa, et mankelaw kayo'n amin. 

Joh 7:22 Si Moises inited to 'd sikayo so pangalsim (aliwa a nanlapu ed Moises, noag dia ed saray atateng); et dia ed sabaton galsiman yo so too. 

Joh 7:23 No say sakey a too awaten to so pangalsim ed agew a sabaton, pian agnasumlang so gangan nen Moises; kaingongot yo ak, lapu ed pinaabig ko a sigpot sakey a too ed agew a sabaton? 

Joh 7:24 Ag kayo mangokom unong ed kanengnengan, ingen mangokom kayo ed matonong a panangokom. 

Joh 7:25 Kanian saray arum ed saray taga Jerusalem inkuan da, Aliwa ta'n saya so seseetan da'n pateyen? 

Joh 7:26 Et nia, sikato so mansasalita a maparongtal, et angapo so kuan da ed sikato. Ompan saray makauley peteg ya amta ra a saya sikato si Cristo? 

Joh 7:27 Manwarin ontan amta tayo yan too no ined so lapuan to: balet sano onsabi so Cristo, angapo so makaamta no ined so lapuan to. 

Joh 7:28 Kanian si Jesus inmingal ed templo a nanbabangat tan nankuan, Sikayo nanpadpara a kabat yoak, tan amta yo so lapuan ko; et agak nanlapu'd inkasiak, ingen say angi-bakidia ed siak sikato so tua, a sikato so ag yo kabat. 

Joh 7:29 Sikato so kabat ko; lapu'd nanlapu ak ed sikato, tan inbaki to ak. 

Joh 7:30 Kanian sineetan da ya erelen: et angapo'y so too ya aningkat ed sikato, lapu'd ag ni asabi' horas to. 

Joh 7:31 Balet amayamay ed saray dakel a katooan so anisia ed sikato; tan inkuan da, Sano say Cristo onsabi, mangawa kasi naani dakdakel a tanda nen saratan a ginawa na saya'n too? 

Joh 7:32 Saray Fariseos nadngel da so karakel day katooan a maralamurom ed saraya'n bengatla'n nipaakar ed sikato: et saray manonaan a sacerdote tan saray Fariseos angibaki ra na oficiales a mangala ed sikato. 

Joh 7:33 Kanian si Jesus inkuan to, Wala ni daiset ya panaon a piayam ko ed sikayo, insan orila ak ed saman so angibaki dia ed siak. 

Joh 7:34 Sikayo anapen yoak naani, et ag yoak naalmo: tan no iner so kawalaan ko, ag yo nayarian a laen. 

Joh 7:35 Kanian saray Judios inkuan da ed inkasikara, Iner kasi laen to nian too ya ag tayo naani naalmo? onla kasi naani ed Nibuyakan dia ed saray Griegos tan inbanga'to so saray Griegos? 

Joh 7:36 Anto so saya'n salita ya inkuan to, Anapen yoak naani, et ag yoak naalmo: tan no iner so kawalaan ko, ag yo nayarian a laen? 

Joh 7:37 Sanen kaonoran y a agew, say baleg ya agew na fiesta, nanalagey si Jesus tan nan-ingal, a kuan to, No napgaan so siopaman a too, ondago ed siak, tan oninum. 

Joh 7:38 Say manisia ed siak, onong na kuan na sulat, onagos ya ompaway ed loob to so saray ilog na mabilay a danum. 

Joh 7:39 Balet saya sinalita to so nipaakar ed Espiritu, ya awaten na saray anisia ed sikato: ta say Espiritu ag ni niiter nensaman; lapu ed si Jesus ag ni nigloria. 

Joh 7:40 Kanian saray arum ed dakel a katooan, nen nadngel da so saraya'n salita, inkuan da, Saya sikato a tua so profeta. 

Joh 7:41 Saray arum inkuan da, Saya sikato si Cristo. Balet saray arum in kuan da, Anto, manlapu ed Galilea so Cristo? 

Joh 7:42 Ag ta inkuan na sulat, a say Cristo manlapu ed poli nen David, tan manlapu ed Bethlehem, say aldea a .kawalaan nen David nensaman? 

Joh 7:43 Kanian agawa so sakey a inkaapag na dakel a Katooan nipaakar ed sikato. 

Joh 7:44 Et saray arum ed sikara labayda komon ya inerel; balet angapoy too'n aningkat ed sikato. 

Joh 7:45 Kanian saray oficiales linma ra ed saray manonaan a sacerdotes tan saray Fariseos; et inkuan da ed sikara, Akin et ag yo inawit? 

Joh 7:46 Saray oficiales inmebat ira, Angapo ni too a nansalita na onia. 

Joh 7:47 Kanian saray Fariseos inmebat ira ed sikara, Fati sikayo met so nibalang? 

Joh 7:48 Anisia ta so siopaman ed saray manouley, ono ed saray Fariseos? 

Joh 7:49 Balet saraya a katooan ya agda amta so gangan naayew ira. 

Joh 7:50 Si Nicodemo (saman so linma ed sikato nensaman, anta sakey ed sikara), kuan to ed sikara, 

Joh 7:51 Say gangan tayo okomen to ta so sakey a too, ya agni dengelen ya unona so inkasikato tan amtaen no anto so gagawaen to? 

Joh 7:52 Inmebat ira tan inkuan da ed sikato, Sika met taga Galilea ka? Osisaen mo, et nanengneng mo ya angapo so profeta ya onletaw ed Galilea. 

Joh 7:53 Et sinmempet so balang sakey ed dilin abung to: 



Joh 8:1 Si Jesus balet linma ed palandey na Olivas. 

Joh 8:2 Et dia ed kabkabuasan linma lamet ed templo, et amin ya ombaley linma ed sikato; et imyorong, tan sikara so binangatan to. 

Joh 8:3 Et saray escribas tan saray Fariseos inakar da so sakey a bii ya narel ed pikakalugoran; et nen sikato so nipasen da ed pegley, 

Joh 8:4 Kuan da ed sikato, Managbangat saya'n bii narel ed pikakalugoran, ed kaplesan a toloy. 

Joh 8:5 Bang dia ed gangan si Moises ingangan to ed sikami ya tupaken so ontan a bii: anto sirin so kuan mo nipaakar ed sikato? 

Joh 8:6 Et saya inkuan da lan bengat pian wala so pakapangidalman da ed sikato. Balet si Jesus tinmoek tan inpansulat to so tamoro to ed dalin. 

Joh 8:7 Ingen nen intoloy da so mantepet ed sikato, inmalagey tan inkuan to ed sikara, Say andian na kasalanan ed sikayo, sikato so unona a mangitupak na bato ed sikato. 

Joh 8:8 Et tinmoek lamet, tan inpansula'to so tamoro to ed dalin. 

Joh 8:9 Et sikara, sanen nadngelan da, pinmaway ira'n sansakey, manlapu ed saray kamasikenan anga ed kaonoran: et si Jesus atilak a bokod, tan say bii, diman ed kawalaan to ed pegley. 

Joh 8:10 Et si Jesus inmalagey, tan inkuan to ed sikato, Bii, iner so kawalaan da? angapo so anusa ya too ed sika? 

Joh 8:11 Et sikato inkuan to, Angapo, Katawan. Et si Jesus inkuan to Angan siak ag ta ka dusaen: onlaka la; manlapu'd natan ag ka la mankakasalanan. 

Joh 8:12 Kanian si Jesus nansalita lamet ed sikara, a kuan to, Siak so silew na mundo: say ontombok ed siak ag manakar ed kabilungtan, balet wala ed sikato so silew na bilay. 

Joh 8:13 kanian saray Fariseos inkuan da 

Joh 8:14 Inmebat si Jesus tan inkuan to ed sikara, Angan tasian ko so inkasiak, say tasik sikato'y tua; ta amtak no iner so nanlapuan ko, ono iner so laen ko; balet sikayo ag yo amta no iner so panlapuan ko, ono iner so laen ko. 

Joh 8:15 Sikayo mangokom kayo unong ed laman; siak angapo'y okomenko'n too. 

Joh 8:16 On, et no mangokom ak, say panangokom ko sikato'y tua; ta agko bokbokor, noag siak tan say Ama ya angibaki dia ed siak. 

Joh 8:17 On, tan dia ed gangan yo nisulat, a say pantasi na duara'n too sikato so tua. 

Joh 8:18 Siak tasian ko so inkasiak, tan say Ama ya angibaki dia ed siak tasian to ak. 

Joh 8:19 Kanian inkuan da ed sikato, Iner so kawalaan na Amam? Inmebat si Jesus, Sikayo ag yo ak kabat angan si Amak: no akabatan yo ak, akabatan yo met komon si Amak. 

Joh 8:20 Sarayan salita binalikas to dia ed panangisimpenan na kayamanan, nen nanbangat dia ed templo: et an-gapo so too ya angerel ed sikato; ta ag ni asabi horas to. 

Joh 8:21 Kanian inkuan to lamet ed sikara, Onla ak la et anapen yo ak et ompatey kayo ed kasalanan yo: diman ed laen ko ag yo nayarian so onla. 

Joh 8:22 Kanian saray Judios inkuan da, Pateyen to kasi so laman to, ta kuan to, No ined so laen ko, ag yo nayarian so onla? 

Joh 8:23 Et inkuan to ed sikara, Sikayo nanlapu kayo ed leksag; siak nanlapu ak ed tagey: taga dia kayo ed saya'n mundo; siak agak taga dia ed saya'n mundo. 

Joh 8:24 Kanian inkuan ko ed sikayo, ya ompatey kayo ed saray kasalanan yo; ta no ag yo sisiaen a siak (Cristo,) ompatey kayo ed saray kasalanan yo. 

Joh 8:25 Kanian inkuan da ed sikato, Siopa ka ta? Si Jesus inkuan to ed sikara, Saman lanlamang so inkuan ko ed sikayo nanlapu ed gapo. 

Joh 8:26 Walaan ak na amayamay a bengatla'n salitaen tan okomen nipaakar ed sikayo: bangbalet say angibaki dia ed siak sikato so tua; et saray bengatla'n nadngel ko a nanlapu ed sikato, saraya so salitaen ko ed mundo. 

Joh 8:27 Sikara agda atalosan ya sinalita to ed sikara so nipaakar ed Ama. 

Joh 8:28 Kanian si Jesus inkuan to ed sikara, Sano inpaalage'yo la so Anak na too, saman la nakabatan yo a siak iman, tan angapo so gawaen ko ed inkasiak, noag onong na inbangat na Ama ed siak, salitaen ko so saraya'n bengatla. 

Joh 8:29 Et say angibaki dia ed siak wala ed siak; agto ak pinaulian a manbokbokor; ta gawaen ko lawas so saray bengatla a makapaliket ed sikato. 

Joh 8:30 Legan na inpansalita to na sarayan bengatla, amayamay so anisia ed sikato. 

Joh 8:31 Kanian si Jesus inkuan to ed saraman so Judios ya anisia ed sikato, No mansiansia kayo ed salitak, sirin petepeteg a sikayo so babangatan ko; 

Joh 8:32 Et nakabatan yo so katuaan, et say katuaan sikayo so gawaen to a bolos. 

Joh 8:33 Inmebat ira ed sikato, Sikami poli kami nen Abraham, tan ag kami inpaaripen a balot ed siopaman a too: panon so pangibagam, nagawa kayo a bolos? 

Joh 8:34 Inebatan ira nen Jesus, Tua, tua kuan ko ed sikayo, Balang sakey a mangawa na kasalanan sikato so aripen na kasalanan. 

Joh 8:35 Tan say aripen ag manayam ed abung lawas: say anak manayam lawas. 

Joh 8:36 Kanian no say Anak gawaen to kayo'n bolos, sikayo so peteg ya bolos naani. 

Joh 8:37 Amtak ya poli kayo nen Abraham; angan on tan ya seseetan yo ak a pateyen, nisengeg ed say salitak ag onopot ed sikayo. 

Joh 8:38 Salitaen ko so saray bengatla ya anengneng ko ed Amak: et sikayo met gawaen yo so saray bengatla a nadngel yo ed ama yo. 

Joh 8:39 Inmebat ira, tan inkuan da ed sikato, Say ama mi si Abraham. Si Jesus kuan to ed sikara, No ana' kayo nen Abraham, gawaen yo komon so saray gawa nen Abraham. 

Joh 8:40 Balet natan seseetan yo ak a pateyen, anta sakey ak a too ya angibaga ed sikayo na katuaan, ya nadngel ko ed Dios: saya ag ginawa nen Abraham. 

Joh 8:41 Sikayo gawaen yo so saray gawa na ama yo. Sikara inkuan da ed sikato, Sikami ag kami nianak ed inpilawan; wala so sakey ya Ama mi, salanti Dios. 

Joh 8:42 Si Jesus inkuan to ed sikara, No saya Dios so Ama yo, aroen yo ak komon: lapu ed pinmaway ak tan nanlapu ak ed Dios; ta agak nanlapu ed inkasiak, noag say inbaki to ak. 

Joh 8:43 Akin et ag yo natalosan so salitak? Salanti lapu'd ag yo nayarian a dengelen so salitak. 

Joh 8:44 Sikayo kien kayo na amayo ya diablo, et saray kalikaliktan nen ama yo sikato so labay yo a gawaen. Sikato so akapatey nanlapu ed gapo, tan ag tinmalindeg ed katuaan, ta angapo ed inkasikato so katuaan. Bangno mansalita na tila, mansalita nipaakar ed kayarian to: ta sikato matila, tan ama na tila. 

Joh 8:45 Ingen lapu ed ibagak so katuaan, ag yo ak sisiaen. 

Joh 8:46 Siopa ed sikayo so makapangipatnag ya nankasalanan ak? No ibagak so katuaan, akin et ag yo ak sisiaen? 

Joh 8:47 Say kayarian na Dios dengelen to so saray salita na Dios: lapu ed saya ag yo ra dengelen, nisengeg ed ag kayo kayarian na Dios. 

Joh 8:48 Saray Judios inmebat ira tan inkuan da ed sikato, Ag kasi maong so pankuan mi ya sakey ka a Samaritano, tan walaan ka na demo nio? 

Joh 8:49 Si Jesus inmebat, Angapo so demonio ed siak; ingen pagalangan ko so Amak, et sikayo ibabaing yo ak. 

Joh 8:50 Balet ag ko anapen so galang ko a dili: wala so sakey a manganap, tan mangokom. 

Joh 8:51 Tua, tua, kuan ko ed sikayo, No say sakey a too onoren to so salitak, sikato ag to nanengneng so ipapatey angan kapigan. 

Joh 8:52 Saray Judios inkuan da ed sikato, Natan amta mi ya walaan ka na demonio. Si Abraham inatey, tan saray prof etas; et kuan mo, No sakey a too onoren to so salitak, ag to natawayan so ipapatey angan kapigan. 

Joh 8:53 Babaleg ka ta nen si ama mi'n Abraham, a sikato inatey? tan saray profetas inaatey ira; siopa so pangipasenan mo na inkasika? 

Joh 8:54 Si Jesus inmebat, No dayewen ko so inkasiak, say dayew ko andikakanaan; say Amak so mangidayew ed siak: saman so kuan yo a sikato so Dios yo; 

Joh 8:55 Et sikato so ag yo akabatan; ingen sikato so kabat ko; et no kuan ko, Sikato so ag ko kabat, mipadparaak komon ed sikayo, a matitila: balet sikato so kabat ko, tan onoren ko so salita to. 

Joh 8:56 Si ama yo'n Abraham nangayaga'n akanengneng ed agew ko; et anengneng to, tan nanliket. 

Joh 8:57 Kanian saray Judios inkuan da ed sikato, Sika angapo ni limamplon taon mo, et anengneng mo si Abraham? 

Joh 8:58 Inkuan nen Jesus ed sikara, Tua, tua, kuan ko ed sikayo, Nen ag ni nianak si Abraham, wala ak la. 

Joh 8:59 Kanian nandemet ira na batobato ya itupak da ed sikato: balet si Jesus sinmanib, tan pinmaway ed templo. 



Joh 9:1 Et nen onlalabas, anengneng to so sakey a too'n bulag nanlapu'd inkianak to. 

Joh 9:2 Et tinepet na saray babangatan to ed sikato, a kuan da, Rabbi, siopa so nankasalanan, saya'n too, ono saray ateng to, kanian sikato so nianak a bulag? 

Joh 9:3 Si Jesus inmebat, Ag nankasalanan so saya'n too, angan saray ateng to: ingen pian saray gawa na Dios nipatnag ira ed sikato. 

Joh 9:4 Nakaokolan tayo'n gawaen so saray kimoy na angibakidia ed siak, leleg ya agew ni: say labi onsabi, sano angapo lay too a makapankimey. 

Joh 9:5 Angad wadia ak ed mundo, siak so silew na mundo. 

Joh 9:6 Nen kapansalita to na ontan, linmup da ed dalin, et nangawa na pitek ed saman so lupda, tan kinapolan to so matamata to na pitek, 

Joh 9:7 Et inkuan to ed sikato, Onlaka, mandilamos ka ed tangke na Siloe (a kabaliksan to no ipatalos, Inbaki). Kanian tinmainan, tan nandilamos, et pinmawil a makanengneng. 

Joh 9:8 Kanian saray kaababay, tan saray akanengneng ed sikato nensaman, ya mipapayabol inkuan da, Aliwa ta a sikato ya 'man so nanyurong ya akipabpayabol? 

Joh 9:9 Saray arum inkuan da, Sikato ya'man: saray arum inkuan da,' Andi ingen kapadpara to. Sikato inkuan to, Siak iman.

Joh 9:10 Kanian inkuan da ed sikato, Panon sirin so inkalukasan na saray matam? 

Joh 9:11 Sikato inmebat, Say too a man ngaran na Jesus nangawa na pitek, tan kinapolan to so saray matak tan inkuan to ed siak, Onla ka ed Siloe, tan mandilamos ka: kanian linma ak tan nandilamos ak, et inawat ko so pakanengneng. 

Joh 9:12 Et inkuan da ed sikato, Ined so kawalaan to? Sikato kuan to, Ag ko amta. 

Joh 9:13 Inyakar da ed saray Fariseos so bulag nensaman. 

Joh 9:14 Et agew a sabaton nen ginawa nen Jesus so pitek, tan linuksan to 'ray mata to. 

Joh 9:15 Kanian saray Fariseos tinepet da lamet ed sikato no panon so inpangawa'to na pakanengneng to. Et sikato inkuan to ed sikara, Sikato'y angyan na pitek ed saray matak; tan nandilamos ak, et akanengneng ak la. 

Joh 9:16 Kanian saray arum ed saray Fariseos inkuan da, Saya'n too ag nan-lapu ed Dios, lapu ed ag to ngilinan so sabaton. Balet saray arum inkuan da, Panon so pakayari sakey a too'n managkasalanan a mangawa na onia'ra a tanda? Et agawa so supiatan ed sikara. 

Joh 9:17 Kanian inkuan da lamet ed saman so bulag wari, Anto so kuan mo nipaakar ed sikato, dia ed inpangilukas to ed saray matam? Et inkuan to, Sikato so sakey a profeta. 

Joh 9:18 Kanian saray Judios ag ira anisia nipaakar ed sikato, a bulag nensaman tan inawa'to so pakanengneng to, anga ed tinawag da so saray ateng na saman so angawat na pakanengneng, 

Joh 9:19 Tan tinepet da ed sikara, a kuan da, Sikato ta ya so anak yo, ya kuan yo a nianak a bulag? panon so pakanengneng to sirin natan? 

Joh 9:20 Saray ateng to inmebat ira tan inkuan da, Amta mi a saya sikato so anak mi, tan nianak a bulag: 

Joh 9:21 Ingen no panon so pakanengneng to natan, ag mi amta; ono no siopa so angilukas na mata to'ra, ag mi amta: tepet yo ed sikato; sikato so mataon la; isalitaan to so inkasikato. 

Joh 9:22 Saraya'n bengatla so inkuan na ateng to lapu ed tinakotan da so saray Judios: ta saray Judios nannononongan da la, ya no say siopaman a too et ipatua to a sikato man si Cristo, sikato'y papawayen ed sinagoga. 

Joh 9:23 Kanian inkuan na saray ateng to, Sikato so mataon la; tepet yo ed sikato. 

Joh 9:24 Kanian tinawag da a pidua so too ya bulag wari, et inkuan da ed sikato, Pagalangan mo so Dios: sikami amta mi ya saya'n too managkasalanan. 

Joh 9:25 Kanian inmebat, No sikato kasi managkasalanan, ag ko amta: sakey a bengatla so amtak, ya, unong a bulag ak nen saman, natan makanengneng ak. 

Joh 9:26 Kanian inkuan da ed sikato, Anto'y ginawa to ed sika? pano'y inpangilukas to ed saray matam? 

Joh 9:27 Inmebat ed sikara, Inbagak lanti ed sikayo natan, et ag yo dinengel: akin et laba'yo lamet a dengelen? laba'yo ta met so magmaliw a babangatan to? 

Joh 9:28 Et sikato so pinabaingan da, tan inkuan da, Sika so babangatan to; balet sikami babangatan kami nen Moises. 

Joh 9:29 Sikami amta mi ya say Dios akisalita ed Moises: balet nipaakar ed saya a too, ag mi amta so ined so lapuan to. 

Joh 9:30 Say too inmebat tan inkuan to ed sikara, Dia lanti, ed saya so kawalaan na makapakelaw, ta ag yo amta no ined so lapuan to, et angan ontan nilukasan to so saray matak. 

Joh 9:31 Amta tayo a say Dios ag to dengelen so saray managkasalanan: ingen no siopaman a too sikato so manangigalang ed Dios, tan gawaen to so linawa to, sikato so dengelen to. 

Joh 9:32 Nanlapu ed in gap o na mundo ag nadnadngelan angan kapigan ya wala so sakey ya angilukas na saray mata na sakey a too a nianak a bulag. 

Joh 9:33 No saya'n too ag nanlapu ed Dios, angapo komon so ayarian to a gawaen. 

Joh 9:34 Inmebat ira tan inkuan da ed sikato, Sika niana'ka a sigpot ed saray kasalanan, et ibangat mo kami? Et sikato so pinapaway da. 

Joh 9:35 Nadngelan nen Jesus a sikato so pinapaway da; et sanen aromog to, inkuan nen Jesus, Manisia ka ed Anak na Dios? 

Joh 9:36 Sikato inmebat tan inkuan to, Et siopa ta, Katawan, pian manisia ak ed sikato? 

Joh 9:37 Si Jesus inkuan to ed sikato, Sika anengneng mo la, tan sikato so misasalita ed sika. 

Joh 9:38 Et inkuan to, Katawan, manisia ak. Et angigalang ed sikato. 

Joh 9:39 Et si Jesus inkuan to, Nisengeg ed pangokom linmaak dia ed mundo, pian saray ag makanengneng makanengneng ira; tan saray makanengneng magmaliw ira'n bulag. 

Joh 9:40 Saraman so Fariseos ya wala ed sikato nadngel da so saraya a bengatla, et inkuan da ed sikato, Bulag kami ta met?

Joh 9:41 Si Jesus inkuan to ed sikara, No komon ta bulag kayo, angapo komon so kasalanan yo: balet natan kuan yo, Makanengneng kami: say kasalanan yo mansiansia. 



Joh 10:1 Tua, tua, kuan ko ed sikayo, Say ag onloob ed pinto na panangipokokan ed saray carnero, ingen onkalab ed sananey a dalan, sikato lanlamang so matakew tan tulisan, 

Joh 10:2 Balet say onloob ed pinto sikato so pastor na saray carnero. 

Joh 10:3 Sikato so ilukasan na bantay pinto; tan saray carnero dengelen da so voces to: et tawagen to so saray carnero to ed dilin ngaran da, tan sikara so ipaway to. 

Joh 10:4 Et sano nipaway to so amin a kien to, sikato'y onla ed onaan da, et saray carnero sikato'y tomboken da: ta sikara kabat da so voces to. 

Joh 10:5 Et ag da tomboken so sankaili, ingen sikato'y ibatikan da: ta agda kabat so voces na saray sankaili. 

Joh 10:6 Saya'n alimbawa sinalita nen Jesus ed sikara: balet ag da atalosan no anto a bengabengatla so sinalita to ed sikara. 

Joh 10:7 Kanian si Jesus inkuan to ed sikara lamet, Tua, tua kuan ko ed sikayo, Siak so pinto no saray carnero. 

Joh 10:8 Amin so saray sinmabi ya akaona nen siak matakew tan tulisan ira. ingen sikara so ag dinengel na saray carnero. 

Joh 10:9 Siak so pinto: no wala'y onloob ed siak, sikato so nilaban, tan sikato'y onloob tan onpaway naani, tan makaromog na panangipakanan. 

Joh 10:10 Say matakew ag onla, no agpian makapantakew, tan manpatey, tan mamagbag: siak linma ak dia pian nawalaan ira na bilay, tan nawalaan ira na daakan. 

Joh 10:11 Siak so maong a pastor: say maong a pastor italaga to so bilay to nipaakar ed saray carnero. 

Joh 10:12 Say mioupa, ya aliwa'n pastor, ya ag to kayarian so saray carnero, nanengneng to so lobo a yala, tan tainan to so saray carnero, tan onbatik, et sikara so sibaren na lobo, tan buybuyaken to ra: 

Joh 10:13 Sikato'y onbatik lapu'd sikato so mioupa, tan agmangkawanan ed saray carnero. 

Joh 10:14 Siak so maong a pastor; et kabat ko so saray kayarian ko, tan saray kayarian ko kabat da ak, 

Joh 10:15 Salanti unong a say Ama kabat to ak, tan siak kabat ko so Ama; et italagak so bilay ko nipaakar ed saray carnero.

Joh 10:16 Et wala ni ray arum a carneroc, ya ag ira taga dia ed saya a panangipokokan: kaokolan ya awiten ko ra met, et dengelen da so voces ko; et magmaliw ira'n saksakey a polok, saksakey ya pastor. 

Joh 10:17 Kanian aroen to ak nen Ama, lapu'd ited ko so bilay ko, pian sikato'y alaen ko lamet. 

Joh 10:18 Angapo so mangekal ed siak na bilay ko, ingen sikato so iter ko manlapu ed inkasiak. Wala'y pakayarik ya mangited na bilay ko, tan wala so pakayarik a mangala lamet ed sikato Saya'n gangan inawat ko ed Amak. 

Joh 10:19 Agawa lamet so sakey a supiatan ed saray Judios nisengeg ed saraya'n salita. 

Joh 10:20 Et amayamay ed sikara inkuan da, Sikato so walaan na demonio, tan makulangkulang; akin et sikato'y dengelen yo? 

Joh 10:21 Saray arum inkuan da, Saraya ag ira salita na aselepan na demonio, Nayarian ta na demonio so mangilukas na saray mata na bulag? 

Joh 10:22 Et fiesta na panangyapay ne saman ed Jerusalem: 

Joh 10:23 Et panaon na ambetel ed saman; et si Jesus manaakar nensaman ed loob na templo ed pinto nen Salomoi 

Joh 10:24 Kanian saray Judios sikato so liniktob da, tan inkuan da ed sikato, Kaonongan kabayag so panpaduruam ed sikami? No sika si Cristo, ibagam a malinew ed sikami. 

Joh 10:25 Si Jesus inmebat ed sikara, Inbagak ed sikayo, et ag kayo manisia: saray gawa a gawaen ko ed ngaran nen Amak, sikara ya so mantasi ed siak. 

Joh 10:26 Balet ag kayo manisia, ta aliwa kayo a kaiba na saray carnerok. 

Joh 10:27 Saray carnerok dengelen da voces ko, et kabat ko ra, tan ontombok ira ed siak: 

Joh 10:28 Et iter ko ed sikara so maando a bilay; et ag ira natawtaw ang kapigan, tan angapo so manamss ed sikara ed limak. 

Joh 10:29 Si Amak, ya angiter ed sikara ed siak, sikato so balbaleg nen amin; et angapo so makayari'n manamsam ed sikara ed lima na Ama. 

Joh 10:30 Siak tan say Ama saksakey kami. 

Joh 10:31 Saray Judios nandokdok ira na batobato a panupak da ed sikato lamet. 

Joh 10:32 Si Jesus inmebat ed sikara, Amayamay a maong a gawa so inparong-tal ko ed sikayo a nanlapu ed Ama; dinan ed saratan a gawa so makasengeg na panupakan yo ed siak? 

Joh 10:33 Saray Judios inmebat ira ed sikato, Ag mi ka tupaken nisengeg ed maong a gawa, ingen lapu ed salita a mabanday; tan lapu ed sika, anta too ka, gawaen mo so inkasika a Dios. 

Joh 10:34 Si Jesus inebatan to ra, Ag ta nisulat ed gangan yo Inkuan ko, Sikayo dirios kayo? 

Joh 10:35 No sikato inngaran to ra a dirios so saray, sinabian na salita na Dios (tan say sulat ag nayari'n sumlangen), 

Joh 10:36 Ikuan yo ed saya so pinasantos tan inbaki nen Ama dia ed mundo, Sika mansalita ka na mabanday; nisengeg ed inkuan ko, Siak so Anak na Dios? 

Joh 10:37 No ag ko gawaen so saray gawa nen Amak, ag yo ak sisiaen. 

Joh 10:38 Balet no sikara so gawaen ko, angan ag yo ak sisiaen, sisiaen yo so saray gawa: pian nakabatan yo tan natalosan yo ya say Ama wala ed siak, tan siak wala ak ed Ama. 

Joh 10:39 Sikato so sineetan da lamet ya erelen: et sikato so linmokpos ed lima ra. 

Joh 10:40 Et linma lamet ed labas na Jordan ed pasen a kawalaan nen Juan nen inmona ya aminbinyag; tan nanayam diman.

Joh 10:41 Et amayamay so dinmago ed sikato; tan inkuan da, Si Juan peteg ya ag nagawa na tanda: balet ami bengabengatla'n sinalita nen Juan nipaakar ed saya'n too sikara so tua, 

Joh 10:42 Et amayamay so anisia ed sikato'd man. 



Joh 11:1 Wala nensaman so sakey a too ya asakitan, si Lazaro a taga Betania, ed baley nen Maria tan si agi to a Marta. 

Joh 11:2 Tan sikato man si Maria ya amoyok ed Katawan na unguento, tan pinonasan to so saray sali nen Jesus ed saray buek to, a say agi to a Lazaro asakitan. 

Joh 11:3 Kanian saray agagi to a bibii nanbaki ra ed sikato, a kuan da, Katawan, nia, saman so inararon agmakayari. 

Joh 11:4 Balet sanen nadngelan nen Jesus, inkuan to, Saya a sakit ag nipaakar ed patey, ingen nipaakar ed kirayewan na Dios, pian say Anak na Dios narayew ed satan. 

Joh 11:5 Bang si Jesus inaro to si Marta, tan say agi to, tan si Lazaro. 

Joh 11:6 Kanian sanen nadngelan to ya agmakayari, nanayam ed saman a panaon a duay agew ed pasen a kawalaan to. 

Joh 11:7 Insan kayari saya, kuan to ed saray babangatan, Onla itayo ed Judea lamet. 

Joh 11:8 Saray babangatan kuan da ed sikato, Rabbi, saray Judios wala'ra natan a toloy a manaanap a manupak ed sika; et onlakad man lamet? 

Joh 11:9 Inmebat si Jesus, Ag ta labindua ya horas so wala ed san-agew? No say too manakar ed agew, agnagapol lapu'd nanengneng to so liwawa na saya'n mundo. 

Joh 11:10 Balet no say too manakar ed labi, nagapol, lapu'd say liwawa andi ed sikato. 

Joh 11:11 Saraya'n bengatla so sinalita to: tan kayari saya kuan to ed sikara, Si kaaro tayo'n Lazaro naugip; ingen onla ak, pian sikato so liingen ko ed ugip. 

Joh 11:12 Kanian saray babangatan inkuan da ed sikato, Katawan, no naugip, onbangon naani. 

Joh 11:13 Bang si Jesus sinalita to so nipaakar ed inpatey nen Lazaro: balet inisip da'n sinalita to so panagpainawa ed ugip. 

Joh 11:14 Kanian saman la inkuan nen Jesus ed sikara ed maliwawa, Si Lazaro inatey. 

Joh 11:15 Et maliket ak nisengeg ed sikayo ya andi ak nensaman diman, pian manisia kayo; angaman on tan onla itayo ed sikato. 

Joh 11:16 Kanian si Tomas, ya inngaran na Didimo, inkuan to ed saray iba to a babangatan, Onla itayo met, pian onpatey itayo a midamay ed sikato. 

Joh 11:17 Dia ed ontan sanen sinmabi Jesus, sikato so aromog to ya apat agew la ed lobok. 

Joh 11:18 Bang say Betania asinger ed Jerusalem, singa labinlima ya estadios; 

Joh 11:19 Ed dakel ed saray Judios so linma ed Marta tan Maria, pian ligliwaen da'ra nipaakar ed agi ra. 

Joh 11:20 Kanian sanen akabatan nen Marta a niala si Jesus, linma tan inmabet ed sikato: si Maria balet atilak ed abung ya akayorong. 

Joh 11:21 Inkuan ed satan nen Marta ed Jesus, Katawan, no komon ta wadia ka, ag inatey si agik. 

Joh 11:22 Et angan natan amtak, ya angan anto a kerewen mo ed Dios, say Dios iter to ed sika. 

Joh 11:23 Si Jesus kuan to ed sikato, Si agim onoli ed bilay. 

Joh 11:24 Kuan nen Marta ed sikato, Amtak ya onoli ed bilay sano kioli ed kaonoran ya agew. 

Joh 11:25 Si Jesus inkuan to ed sikato, Siak so kiolian, tan say bilay: say manisia ed siak, angan inatey la nabilay ni: 

Joh 11:26 Tan siopa man a manbilay tan manisia ed siak ag balot ompatey. Sisiaen mo ya? 

Joh 11:27 Kuanto ed sikato, On, Katawan: Siak sinisiak ya sika so Cristo, ya Anak na Dios, salanti onsabi dia ed mundo. 

Joh 11:28 Et sanen nikuan to so say a, tinmainan, tan tinawag to si Maria ya agi to ed maamot, a kuan to, Say Manag bangat wadia, et tatawagen to ka. 

Joh 11:29 Et sikato, nen nadngelan to, inmalagey a maganganat, tan linma ed sikato. 

Joh 11:30 (Bang si Jesus ag ni sinmabi ed baley, ingen wadman ni ed pasen ya akabetan nen Marta ed sikato.) 

Joh 11:31 Saray Judios ed satan ya walarad sikato ed abung, tan manliligliwa ed sikato, sanen anengneng da'y Maria, ya inmalagey a maganganat tan pinmaway, tinmombok ira ed sikato ya inisip da ya onla ed lobok a mannangis diman. 

Joh 11:32 Si Maria ed satan, sanen akasabi ed kawalaan nen Jesus, tan sikato'y anengneng to, dinmakmomo ed saray sali to, a kuan to ed sikato, Katawan, no wadia ka komon, say agik ag inatey. 

Joh 11:33 Kanian nen anengneng nen Jesus a sikato so mannangis, tan saray Judios met ya akila ed sikato a mannangis, nan-ingel si Jesus ed espiritu tan agonigon, 

Joh 11:34 Tan inkuan to, Ined so anginan yo ed sikato? Sikara kuan da ed sikato, Katawan, gala tan nengneng mo. 

Joh 11:35 Si Jesus nannangis. 

Joh 11:36 Kanian saray Judios inkuan da, Nengneng yo, agay la so inpangararo to ed sikato! 

Joh 11:37 Balet saray arum ed sikara inkuan da, Ag ta ayarian na saya'n too, ya angilukas na saray mata na saman so bulag, a ginawa to a saya'n too ag komon inatey? 

Joh 11:38 Si Jesus nen naningel lamet ed satan ed inkasikato onsabi ed lobok. Bang saya sakey ya ongib, tan wala so sakey a bato ya impasaral ed sikato. 

Joh 11:39 Si Jesus kuan to, Ekal yo so bato. Si Marta, agi to n ma'y inatey, kuan to ed Jesus, Katawan, natan say bankay abolok la: ta apat agew la ya inatey. 

Joh 11:40 Si Jesus kuan to ed sikato, Ag ko ta inkuan ed sika, ya no manisia ka, nanengneng mo so gloria na Dios? 

Joh 11:41 Kanian inekal da so bato. Et si Jesus intangay to so saray mata to, tan inkuan to, Araa, misalamatak ed sika ta dinengel mo ak. 

Joh 11:42 Tan amtak ya sika dengelen mo ak lawas: ingen nisengeg ed katooan ya akaalagey ed liberliber sikato so inkuan ko, pian manisia ra ya sika inbaki mo ak. 

Joh 11:43 Et nen capansalita to na ontan, inmingal na macsil a voces, Lazaro, paway ka. 

Joh 11:44 Saman so inatey pinmaway, ya apotipotan so saray lima tan saray sali to na saray berber ya abel; tan say lupa to apotipotan na sakey a ules. Kuan nen Jesus ed sikara, Okbaran yo, tan paulian yo. 

Joh 11:45 Kanian amayamay ed saray Judios, a linma ed Maria tan akanengneng na ginawa nen Jesus, anisia'ra ed sikato. 

Joh 11:46 Bang saray arum balet ed sikara linma ra ed saray Fariseos, tan inbaga ra ed sikara so saray bengatla a ginawa nen Jesus. 

Joh 11:47 Saray manona a sacerdotes ed satan tan saray Fariseos tinipon da so sakey a singbatan, et inkuan da, Anto so gawaen tayo? ta saya'n too mangawa na amayamay a tanda. 

Joh 11:48 No sikato so paulian tayo labat ya ontan, amin day totoo manisia naani ed sikato; et saray taga Roma onsabi ra et ekalen da so pasen tayo tan say nacion tayo. 

Joh 11:49 Balet sakey ed sikara, si Caifas, a sikato so peles a katageyan a sacerdote ed saman a taon, inkuan to ed sikara, Angapo'n balot so amta yo, 

Joh 11:50 Ag yo met nanonotan a makana ed sikayo ya sakey a too so ompatey nipaakar ed saray katooan, tan pian say sankanacionan ag natawtaw. 

Joh 11:51 Bang saya ag to inbaga nanlapu ed inkasika to: ingen bangta sikato so katageyan a sacerdote ed saman a taon, inprofetan to a si Jesus nakaokolan ya onpatey nipaakar ed nacion: 

Joh 11:52 Tan ag nipaakar ed nacion lanbengat, no ag pian natipon to met ed saksakey so saray anak na Dios a nikaykayat. 

Joh 11:53 Kanian nanlapu ed saman ya agew nansisingbat ira pian yanda si Jesus ed ipapatey. 

Joh 11:54 Si Jesus ed satan agla nanakar a maparongtal ed pegley na saray Judios, no ag say tinmainan diman a linma ed dalin ya asinger ed lawak, ed sakey a ciudad a manngaran na Efraim; et nanayam diman pati saray babangatan to. 

Joh 11:55 Bang say pasko na saray Judios asinger la: et amayamay so tinmatdang ed Jerusalem a manlapu ed saman a dalin ed arapen na pasko, pian ma ngogol ira. 

Joh 11:56 Inanap da ed satan si Jesus, tan nan sasalita so sakey tan sakey, nen nanalagey ira ed templo, Anto so isisip yo? Ya ag kasi onla dia ed fiesta? 

Joh 11:57 Bang saray manona a sacerdotes tan saray Fariseos angited ira na gangan, ya, no amta na siopa man a too so kawalaan to, sikato'y itoro to, pian naerel da. 



Joh 12:1 Si Jesus ed satan sinmabi ed Betania nen anem agew ed arapen na pasko, ed kawalaan nen Lazaro nensaman, a pinaoli ed bilay nen Jesus ed saray inaatey. 

Joh 12:2 Dia ed ontan sikato so ingawaan da na pangdeman diman: et si Marta nanservi; si Lazaro balet sakey ed saray akirongo ed sikato ed panan ganan. 

Joh 12:3 Si Maria angala ed satan na sakey a libra ya unguento a nardo, a mabmabli, et pinoyokan to so saray sali nen Jesus, tan pinunasan to so saray sali to ed buek to: et say abung napno ed balingit na unguento. 

Joh 12:4 Balet si Judas Iscariote, sakey ed saray babangatan to, a mangyawat ed sikato, inkuan to, 

Joh 12:5 Akin et ag inlako so saya'n unguento ed talonlasus a denarios, tan inter ed saray duruka? 

Joh 12:6 Bang saya inkuan to, aliwan lapu'd panangimaton to ed duruka; noag lapu'd sikato'y matakew, tan lapu'd wala ed sikato so supot inala to so inpepelag diman. 

Joh 12:7 Si Jesus ed satan inkuan to, Paulian mo pian sikatoy yatol to nipaakar ed agew na ponpon ko. 

Joh 12:8 Ta saray duruka walaran naynay ed sikayo; balet andi ak a naynay ed sikayo. 

Joh 12:9 Saray totoo'n karaklan ed saray Judios ed satan akabatan da a sikato so wadman: et linma ra ag nisengeg ed Jesus labat, no ag pian naneng-neng da si Lazaro met, pinaoli to ed saray inaatey. 

Joh 12:10 Balet saray manona a sacerdotes nansisingbat ira pian napapatey da met si Lazaro; 

Joh 12:11 Ta nisengeg ed sikato amayamay ed saray Judios so sinmian, tan anisia ra ed Jesus. 

Joh 12:12 Dia ed kaimbuasan sakey a baleg a karakel na katooan a linma ed fiesta nen nadngelan da ya onsabi Jesus ed Jerusalem. 

Joh 12:13 Angala ra na sangasanga na kiew na palma, tan pinmaway ira'n onabet ed sikato, tan inbeliaw da, Hosanna: Bendito so onladia ed ngaran na Katawan, salanti say Ari na Israel. 

Joh 12:14 Et si Jesus, nen akaromog na sakey a kilaw ya asno, nankabayo ed saman; onong na nisulat, 

Joh 12:15 Ag ka antakot, anak a bii na Zion: nia, say Arim onsabi, a raangabkabayo ed sakey a kilaw na asna. 

Joh 12:16 Sarayan bengatla ag atalosan na saray babangatan to nen ona: balet sanen nitandoro si Jesus, saman la anonotan da a saraya'n bengatla nisulat nipaakar ed sikato, tan ginawa ra so saraya'n bengatla ed sikato. 

Joh 12:17 Kanian saray katooan ya iba nen Jesus nen tinawag to si Lazaro ed lobok, tan sikato so pinaoli to ed saray inaatey, tinasian da. 

Joh 12:18 Lapu met ed saya saray karaklan linma ra tan inmabet ira ed sikato, lapu'd saman a nadngelan da'n ginawa to so sayan tanda. 

Joh 12:19 Kanian saray Fariseos inkuan da ed inkasikara, Nengnengen yo ya angapo so panaegan yo; nia, say mundo tinmombok ed sikato. 

Joh 12:20 Wala nen saman so pigaran Griegos ed saray tinmatdang a mangigalang ed fiesta: 

Joh 12:21 Kanian saraya linmara ed Felipe, a taga Betsaida a Galilea, tan akikasira ed sikato, a kuan da, Katawan, labay mi komon a nanengneng si Jesus. 

Joh 12:22 Si Felipe onla tan ibaga to ed Andres, si Andres, tan si Felipe, ibagara ed Jesus. 

Joh 12:23 Et si Jesus ebatan to ra a kuan to, Say horas sinmabi la, a say Anak na too nitandoro. 

Joh 12:24 Tua, tua, kuan ko ed sikayo, No say bokel na trigo ag napelag ed dalin tan ag ompatey, sikato so mansiansia ed inkasikato a bokor, balet no ompatey, manbunga'y dakel. 

Joh 12:25 Say mangaro na bilay to sikato so nabalang to, et say mangula ha bilay to ed saya'n mundo sikato so yatol to anga ed bilay a maando. 

Joh 12:26 No siopaman a too manlinkor ed siak, ontombok ed siak; et no ined so kawalaan ko, manayam met diman so aripen ko: no siopaman a too manlinkor ed siak, sikato so pagalangan na Ama naani. 

Joh 12:27 Natan say kamareruak agonigon; et anto so ikuan ko? Ama, ilaban moak ed sayan horas. Balet nisengeg ed saya sinmabiak ed sayan horas. 

Joh 12:28 Ama, pagloriaen moy ngaran mo. Kanian sinmabi sakey a voces a nanlapu ed tawen, a kuan to, Sikato so pinagloriak, tan sikatoy pagloriaen ko lamet. 

Joh 12:29 Kanian say karaklan a manalalagey diman, tan sikato so nadngel da inkuan da a kinmarol; saray arum inkuan da, Sake'ya angel so akisalita ed sikato. 

Joh 12:30 Si Jesus inmebat tan inkuan to, Saya'n voces ag sinmabi nisengeg ed siak, ingen nisengeg ed sikayo. 

Joh 12:31 Natan so panangokom ed saya'n mundo: natan say principe na saya'n mundo nibantak. 

Joh 12:32 Et siak, no nipalageyak a manlapu ed dalin, aguaten ko naani amin a totoo anga ed inkasiak. 

Joh 12:33 Ingen saya inkuan to, ya ipatalos to no anto a nengneng na ipapa-tey so pateyan to. 

Joh 12:34 Kanian saray karaklan inmebat ed sikato, Sikami nadngelan mi ed gangan ya say Cristo mansiansia lawas: et panon so pangikuan mo, Say Anak na too kaokolan a nipatagey? siopa so saya'n Anak na too? 

Joh 12:35 Si Jesus ed satan inkuan to ed sikara, Wala ni daiset a panayam na silew ed nanleleetan yo. Manakar kayo ambegyan wala so silew ed sikayo, pian agkayo naabot na kabilongetan: et say manakar ed kabilungetan ag to amta no iner so laen to. 

Joh 12:36 Ambegya ya wala so silew yo, manisia kayo ed silew, pian makapagmaliw kayon anak na silew. Sarayan bengatla sinalita nen Jesus, tan tinmainan tan inyamotan to ra. 

Joh 12:37 Balet angan nangawa na amayamay a tanda ed arapan da, agni ra anisia ed sikato; 

Joh 12:38 Pian nasumpal so salita nen Isaias a prof eta, a kuan to, Katawan, siopa so anisia ed inbalita mi? Tan siopa so nipuyanan na taklay na Katawan? 

Joh 12:39 Nisengeg ed saya ag ira akapanisia, ta si Isaias inkuan to lamet, 

Joh 12:40 Sikato binulag to so saray mata ra, tan pinaawe'to so puso ra; Ompan makanengneng ira ed saray mata ra, tan makatalos ira ed puso ra, Et manpataoli ra, Et paabigen ko'ra. 

Joh 12:41 Saraya'n bengatla sinalita nen Isaias, lapu'd anengneng to so gloria to; tan nansalita na nipaakar ed sikato. 

Joh 12:42 Angaman ontan angan saray mamakauley amayamay so anisia ed sikato; ingen nisengeg ed saray Fariseos sikatoy ag da inpatua, ompan napapaway ira ed sinagoga: 

Joh 12:43 Ta inaro ra so dayew na totoo a nagkalalo nen say dayew na Dios. 

Joh 12:44 Et si Jesus inmingal tan inkuan to, Say manisia ed siak, aliwa a siak so sisiaen to, no ag say angibaki dia ed siak. 

Joh 12:45 Et say makanengneng ed siak, nanengneng to so angibaki dia ed siak. 

Joh 12:46 Siak sinmabi ak a silew dia ed mundo, pian say siopaman a manisia ed siak ag mansiansia ed kabilungtan. 

Joh 12:47 Et no siopaman ya ondengel ed saray salitak, et ag to ra onoren, sikatoy ag ko okomen: ta agak linmadia'n mangokom na mundo, no ag mangilaban na mundo. 

Joh 12:48 Say mangipolisay ed siak, tan agmangawat na saray salitak, walay sakey a mangokom ed sikato: say salita a sinalitak, sikato lanlamang so mangokom ed sikato ed kaonoran ya agew. 

Joh 12:49 Ta agak mansalita na manlapu ed inkasiak; ingen say Ama ya angibaki dia ed siak, initdan to ak na sakey a gangan, no anto so nepeg ko'n ibaga, tan anto so nepeg kon salitaen. 

Joh 12:50 Et amtak a say gangan to sikato so bilay ya andiangaan, kanian tin saray bengatla a sinalitak, unong na inkuan na Ama ed siak ontan so salitaen ko. 



Joh 13:1 Natan nen arapen na fiesta na pasko, si Jesus bangta sikakabat a say horas to asabila ya nepeg to so ontainan ed saya'n mundo ya onla ed Ama, bangta inaro to so saray totoo to ya wala ed mundo, inaro to ra anga ed kasampotan. 

Joh 13:2 Et legan na panamangdem, bangta say diablo ayari to la ya inyan ed puso nen Judas Iscariote, anak nen Simon, so pangyawa'to ed sikato. 

Joh 13:3 Si Jesus, bangta sikakabat a say Ama inter to so amin a bengabengatla ed saray lima to, tan sikato so nanlapu ed Dios, tan onla ed Dios, 

Joh 13:4 Onalagey ed panamangdeman, et ipireg to so saray kawes to; et inala to so sakey a tobatas, tan inbalkes to. 

Joh 13:5 Insan angikalboy danum ed palangana, tan ginmapo a mangoras na salisali ray babangatan, tan punasan to ra ed tobatas ya inbalkes to. 

Joh 13:6 Dia ed ontan dinmago ed Simon Pedro. Kuan to ed sikato, Katawan, orasan mo ta met so saray salik? 

Joh 13:7 Si Jesus inmebat tan inkuan to ed sikato, Say gawaen ko ag mo amta natan; ingen natalosan mo naani. 

Joh 13:8 Si Pedro kuan to ed sikato, Ag mon balot oorasan so saray salik, Si Jesus inmebat ed sikato, No ag ta ka orasan, angapo so pi-apagan mo ed siak. 

Joh 13:9 Si Simon Pedro kuan to ed sikato. Katawan, ag saray salik labat, no ag pati saray limak tan say olok met. 

Joh 13:10 Si Jesus kuan to ed sikato, Say nanames ag to la nakaokolan noag lambengat orasan so saray sali to, ingen malinis ya amin: et malinis kayo, balet aliwan amin. 

Joh 13:11 Ta amta to man so mangyawat ed sikato; kanian inkuan to, Ag kayo malinis ya amin. 

Joh 13:12 Kanian sanen naorasan to la so saray sali ra, tan inala to so saray kawes to, tan akayorong lamet, inkuan to ed sikara, Amtayo no anto so ginawak ed sikayo? 

Joh 13:13 Sikayo tawagen yo ak na, Managbangat, tan, Katawan: et maong so kuan yo; ta ontan ak. 

Joh 13:14 No siak sirin so Katawan tan Managbangat, et inorasan ko so saray sali yo, sikayo met nepeg yo so manoorasan na sali sakey tan sakey. 

Joh 13:15 Ta initdan takayo na sakey ya pangaligan, pian sikayo gawaen yo met so singa ginawak ed sikayo. 

Joh 13:16 Tua, tua, kuan ko ed sikayo, Say aripen aliwan babaleg nen say katawan to; aliwa met a babaleg so inbaki nen say angibaki ed sikato. 

Joh 13:17 No amta yo so sarayan'n bengatla, mapalar kayo no sikaray gawaen yo. 

Joh 13:18 Agak mansalita na nipaakar ed sikayon amin: Amtak so saray pinilik: balet pian say sulat nasumpal, Say mangan na tinapay ko intagey to so mokor to ya inkonsil ed siak. 

Joh 13:19 Manlapu'd natan ibagak ed sikayo ed arapen a nagawa, pian, sano nagawa, manisia kayo a siak iman. 

Joh 13:20 Tua, tua, kuan ko ed sikayo, Say mangawat na siopaman ya ibakik siak so awaten to; et say mangawat ed siak awaten to so angibaki dia ed siak. 

Joh 13:21 Sanen nikuan nen Jesus so ontan, agonigon ed espiritu, tan pinatua to tan inkuan to, Tua, tua, kuan ko ed sikayo, a sakey ed sikayo yawa'to ak. 

Joh 13:22 Saray babangatan nanlilimgisan ira, a nanduarua'ra no siopa so sinalita to. 

Joh 13:23 Wala nen saman so sakey ed pananganan a mansadsaral ed pagew nen Jesus, a sakey ed saray babangatan to, ya inaro nen Jesus. 

Joh 13:24 Kanian sikato so tinangeran nen Simon Pedro, tan kuan to ed sikato, Ibagam ed sikami no siopa so sasalitaen to. 

Joh 13:25 Sikato ya akasaindal, a singa onman, ed pagew nen Jesus, kuan to ed sikato, Katawan, siopa ta? 

Joh 13:26 Si Jesus onebat ed satan, Sikato man so idelnetan ko na sankakamot tan iter ko ed sikato. Dia ed ontan nen angidelmet na sankakamot, alaen to tan iter to ed Judas, ya anak nen Simon Iscariote. 

Joh 13:27 Et kayari sankakamot, saman la linmoob si Satanas ed sikato, Kanian kua'nen Jesus ed sikato, Satan so gawaen mo, gawam a magano. 

Joh 13:28 Bangbalet angapo so too ed pananganan ya akapikabat no anto'n kanonotan so angisalitaan to na saya ed sikato. 

Joh 13:29 Ta saray arum inisip da, lapud si Judas wala ed sikato so supot, a si Jesus inkuan to ed sikato, Manaliw ka na bengabengatla'n nakaokolan tayo ed fiesta; ono, mangiter na bengatla ed saray duruka. 

Joh 13:30 Sikato lanti sanen naawa'to so sankakamot pinmaway a tampol: et labi la ed saman. 

Joh 13:31 Bangnen akapaway la, kuan nen Jesus, Natan say Anak na too nigloria, tan say Dios nigloria ed sikato; 

Joh 13:32 Et say Dios sikato so igloria to ed inkasikato, et tampol a sikato so igloria to. 

Joh 13:33 Ugugaw, wala ni daiset a kiwalak ed sikayo. Anapen yo ak naani: et unong na inkuan ko ed saray Judios, No ined so laen ko, ag kayo makakar; ontan so kuan ko natan ed sikayo. 

Joh 13:34 Sakey a balo'n gangan so iter ko ed sikayo, a manaaroan so sakey tan sakey ed sikayo: salanti unong na inpangarok ed sikayo, pian manaaroan met so sakey tan sakey ed sikayo. 

Joh 13:35 Lapu ed saya amin a too nabirbiran da'ya sikayo ray babangatan ko, no wala so aro yo ed sakey tan sakey. 

Joh 13:36 Si Simon Pedro kuan to ed sikato, Katawan, iner so laen mo? Inmebat si Jesus, No ined so laen ko, ag mo nayarian so ontombok ed siak natan; ingen ontombo'ka naani. 

Joh 13:37 Si Pedro kuan to ed sikato, Katawan, akin et ag ko nayarian so ontombok ed sika natan? Siak italagak so bilay ko nipaakar ed sika. 

Joh 13:38 Si Jesus onebat, Labay mo ya italaga so bilay mo nipaakar ed siak? Tua, tua, kuan ko ed sika, Say lalong ag onkokaok, angad pangiburim ed siak a mamitlo. 



Joh 14:1 Ag nagonigon so puso yo: manisia kayo ed Dios, manisia kayo met ed siak. 

Joh 14:2 Dia ed abung nen Amak walaray amayamay a panayaman; no ag ontan, inbagak komon ed sikayo; ta onlaak a mangiparaan na pasen ya onkana'd sikayo. 

Joh 14:3 Et no onlaak tan mangiparaanak na pasen ya onkana'd sikayo, onlaak dia lamet, tan awaten ta kayo ed inkasiak; pian no iner so kawalaan ko, diman makapanayam kayo met. 

Joh 14:4 Et no iner so laen ko, amta yo so dalan. 

Joh 14:5 Si Tomas kuan to ed sikato, Katawan, ag mi amta no ined so laen mo; panon so pakaamta mi na dalan? 

Joh 14:6 Si Jesus kuan to ed sikato, Siak so dalan, tan say katuaan, tan say bilay: angapo so ondateng ed Ama, no ag dia ed panamegley ko. 

Joh 14:7 No akabatan yo ak, akabatan yo met so Amak; manlapu ed natan sikato so kabat yo, tan sikato so anengneng yo. 

Joh 14:8 Si Felipe kuan to ed sikato, Katawan, ipanengneng mo ed sikami so Ama, et masarag la ed sikami. 

Joh 14:9 Si Jesus kuan to ed sikato, Andukey a panaon la ya wala ak ed sikayo, et ag mo ak kabat, Felipe? say akanengneng ed siak anengneng to so Ama; panon so pangikuan mo, Ipanengneng mo ed sikami so Ama? 

Joh 14:10 Ag mo ta sisiaen ya wala ak ed Ama, tan say Ama ed siak? saray salita a salitaen ko ed sikayo ag ko salitaen a manlapu ed inkasiak: ingen say Ama a manaayam ed siak gawaen to so saray kimey to. 

Joh 14:11 Sisia mo ak ya wala ak ed Ama, tan say Ama ed siak: ono andi sisia mo ak nisengeg ed saray gawa. 

Joh 14:12 Tua, tua, kuan ko ed sikayo, Say manisia ed siak, saray kimey a gawaen ko gawaen to met, tan ankabkabaleg a kimkimey nen saraya so gawaen to;lapu'd onla ak ed Ama. 

Joh 14:13 Et angan anto'n kerewen yo ed ngaran ko, satan gawaen ko, pian say Ama nigloria ed Anak. 

Joh 14:14 No onkerew kayo na anto kaman ed ngaran ko, satan so gawaen ko. 

Joh 14:15 No inaro yo ak, sumpal yo so saray gangan ko. 

Joh 14:16 Et mikasi ak ed Ama, et itdan to kayo na sananey a Managligliwa, pian manayam ed sikayo lawas, 

Joh 14:17 Salanti say Espiritu rw katuaan; a sikato'y ag nayarian ya awaten na mundo; ta ag to nanengneng, ag to met kabat: sikato so kabat yo, ta manayam ed sikato, tan wala naani ed sikayo. 

Joh 14:18 Ag ta kayo tainan a manbokbokor: onla ak dia ed sikayo. 

Joh 14:19 Wala ni daiset, et say mundo ag to ak la nanengneng; balet sikayo nanengneng yo ak: lapu'd mabilay ak, sikayo met manbilay kayo. 

Joh 14:20 Dia ed satan ya agew naamtaan yo ya wala ak ed Amak, et sikayo ed siak, tan siak ed sikayo. 

Joh 14:21 Say walaan na saray gangan ko, et sumpalento'ra, sikato so mangaro ed siak: et say mangaro ed siak sikato so inaro nen Amak, tan sikato so aroen ko, et ipatnag ko naani so inkasiak ed sikato. 

Joh 14:22 Si Judas (aliwa a si Iscariote) kuan to ed sikato, Katawan, Anto so nagawa ya ipatnag mo naani inkasika ed sikami, et aliwan dia ed mundo? 

Joh 14:23 Si Jesus inmebat tan inkuan to ed sikato, No say sakey a too aroen to ak, onoren toy salitak: et sikato so aroen nen Amak, tan onla kami ed sikato, tan gawaen mi panayaman mi pati sikato. 

Joh 14:24 Say ag mangaro ed siak ag to sumpalen so saray salitak: et say salita'n narengel yo ag ko kien, ingen kien na Ama ya angibaki dia ed siak. 

Joh 14:25 Saraya'n bengatla sinalitak ed sikayo, ambegya'n wadia ak ni ed sikayo. 

Joh 14:26 Balet say Managligliwa, salanti say Espiritu Santo, a sikato so ibaki dia na Ama ed ngaran ko, ibanga'to ed sikayo so amin a bengabengatla, tan ipanono'to ed sikayo so amin ya inbagak ed sikayo. 

Joh 14:27 Say kareenan so itila'ko ed sikayo; say kareenan ko iter ko ed sikayo: aliwan singa panangiter na mundo, so pangiter ko ed sikayo. Ag nagonigon so puso yo, ag met sitatakot. 

Joh 14:28 Nadngel yo no panon so inpangikuan ko ed sikayo. Ontainanak, tan onla ak ed sikayo. No inaro yo ak, nangayaga kayo komon, lapu ed onla ak ed Ama; ta say Ama babaleg nen say siak. 

Joh 14:29 Et inbagak ed sikayo natan ta ag mi nagawa, pian, sano nagawa, mart isia kayo. 

Joh 14:30 Agak la misalita na dakel ed sikayo, ta say principe na mundo onsabi: et angapo so pibibiangan to ed siak; 

Joh 14:31 Balet pian nakabatan na mundo ya inarok so Ama, tan onong a say Ama initdan to ak na gangan, ontan so gawaen ko. Alagey kayo, onalis itayo dia. 



Joh 15:1 Siak so tua a sengeg na uvas, et say Amak sikato so managtanaman, 

Joh 15:2 Balang sanga ed siak ya agmanbunga, sikato so ekalen to: et balang sanga a manbunga, sikato so palinan to, pian makabunga na dakdakel a bunga. 

Joh 15:3 Sikayo malinis kayo la nisengeg ed salita a sinalitak ed sikayo. 

Joh 15:4 Mansiansia kayo ed -siak, tan siak ed sikayo. Onong a say sanga agmakapanbunga ed inkasikato, likod no sikato so mansiansia ed uvas; ontan met ag yo nayarian, likod no mansiansia kayo ed siak. 

Joh 15:5 Siak so uvas, sikayo so sangasanga: Say mansiansia ed siak, tan siak ed sikato, sikato so manbunga na dakel: ta no andi ak angapo so nagawaan yo. 

Joh 15:6 No siopaman a too agmansiansia ed siak, sikato so nibantak a singa sanga, et namagaan; et sikara so tiponen da, tan ibontok da ra ed apuy, et napoolan ira. 

Joh 15:7 No mansiansia kayo ed siak, tan saray salitak mansiansia ra ed sikayo, kerew kayo na antokaman a laba'yo, ed nagawa ed sikayo. 

Joh 15:8 Dia ed saya so kigloriaan nen Amak, say panbunga yo na dakel: tan dia ed ontan sikayo so babangatan ko. 

Joh 15:9 Salanti singa inpangaro na Ama ed siak, inaro ta kayo met: mansiansia kayo ed arok. 

Joh 15:10 No sumpalen yo so saray gangan ko, mansiansia kayo ed arok; salanti singa inpangonor ko ed saray gangan nen Amak, tan mansisiansia ak ed aro to. 

Joh 15:11 Saraya a bengatla sinalitak ed sikayo, pian say gayagak makapanayam ed sikayo, tan pian say gayaga yo nagnap. 

Joh 15:12 Saya so gangan ko, a manaaroan so sakey tan sakey ed sikayo, salanti singa inpangarok ed sikayo. 

Joh 15:13 Andian so too na babaleg ya aro nen saya, a sakey a too italaga to so bilay to nipaakar ed saray kakaaro to. 

Joh 15:14 Sikayo so kakaarok, no gawaen yo so saray bengatla ya ingangan ko ed sikayo. 

Joh 15:15 Ag ta kayo la tawagen ya ariripen; ta say aripen ag to amta so gawaen na katawan to: balet tinawag takayo a kakaaro; ta amin a bengabengatla a nadngel ko ed Amak inpaamtak ed sikayo. 

Joh 15:16 Sikayo ag yo ak pinili, balet pinili ta kayo, tan tinoro ta kayo, pian onla kayo tan manbunga kayo, tan pian say bunga yo mansiansia: pian antokaman a kerewen yo naani ed Ama lapu ed ngaran ko, iter to ed sikayo. 

Joh 15:17 Saraya'n bengatla so igangan ko ed sikayo, pian makapanaaroan so sakey tan sakey ed sikayo. 

Joh 15:18 No say mundo bosolen to kayo, amta yo a binosol to ak ya akauna nen sikayo. 

Joh 15:19 No taga mundo kayo say mundo aroen to so saray kayarian to: ba let lapu'd aliwa kayo a taga mundo, no ag say pinili ta kayo ed mundo, kanian say mundo bosolen to kayo. 

Joh 15:20 Pakanonoten yo so salita ya inkuan ko ed sikayo, Say aripen aliwan babaleg nen say katawan to. No pinasegsegang da ak, pasegsegangen da kayo met; no inonor da so salitak, onoren da met naani salita yo. 

Joh 15:21 Balet amin irarayan bengabengatla gawaen da ed sikayo nisengeg ed ngaran ko, lapu'd ag da amta so angibaki dia ed siak. 

Joh 15:22 No agak linma dia tan akisalita ed sikara, andian ira komon na kasalanan et balet natan angapo so nibaraan da ed kasalanan da. 

Joh 15:23 Say mamosol ed siak, bosolen to met si Amak. 

Joh 15:24 No ag ko ginawa ed pegley da so saray gawa ya angapo so arum ya akagawa, andian ira na kasalanan: balet natan anengneng da tan binosol da ak tan si Amak. 

Joh 15:25 Ingen nagawa so saya, pian nasumpal so salita ya akasulat ed gangan da, Binosol da ak ya angapo so makasengeg. 

Joh 15:26 Balet sano onsabi Managligliwa, a sikato so ibakik ed sikayo a manlapu ed Ama, salanti say Espiritu na katuaan, ya manlapu ed Ama, sikato so mantasi nipaakar ed siak: 

Joh 15:27 Et mantasi kayo met, lapu ed akiolop kayo ed siak nanlapu'd gapo. 



Joh 16:1 Saraya'n bengatla sinalitak ed sikayo, pian ag kayo nagapol. 

Joh 16:2 Papawayen da kayo naani ed saray sinagogas; on say horas ondateng a siopaman a mamatey ed sikayo isipen to a mangisaklang na panlinkor ed Dios. 

Joh 16:3 Et saraya'n bengatla gawaen da, lapu ed ag da akabatan so Ama, angan say siak. 

Joh 16:4 Balet saraya'n bengatla sinalitak ed sikayo, pian sano onsabi horas da, nanonotan yo ra, no panon so inpangibagak ed sikayo. Et suraya'n bengatla ag ko inkuan ed sikayo a nanlapu ed gapo, lapu'd wala ak nin ibayo 

Joh 16:5 Balet natan onla ak ed saman so angibaki dia ed siak; et angapo ed sikayo so manepet ed siak, Iner so laen mo? 

Joh 16:6 Balet lapu'd sinalitak so saraya'n bengatla ed sikayo, say ermen pinano to so puso yo. 

Joh 16:7 Angaman ontan say katuaan so ibagak ed sikayo: makana ed sikayo ya ontainan ak; ta no agak ontainan, say Managligliwa ag onla dia ed sikayo; ingen no onla ak, sikato'y ibakik ed sikayo. 

Joh 16:8 Et sikato, sano onsabi ipaliwawa to ed mundo so nipaakar ed kasalanan, tan inkatunong, tan kaokom: 

Joh 16:9 Nipaakar ed kasalanan, lapu'd ag ira anisia ed siak; 

Joh 16:10 Nipaakar ed inkatunong, lapu'd onla ak ed Ama, et ag yo ak la nanengneng; 

Joh 16:11 Nipaakar ed kaokom, lapu'd say principe na sayan mundo naokom la. 

Joh 16:12 Wala ni amayamay a bengatla'n ibagak ed sikayo, balet ag yo ni nayarian ira'n talosan natan. 

Joh 16:13 Manwari'n ontan sano onsabi Espiritu na katuaan, itonton to kayo ed amin a katuaan: ta ag mansalita na manlapu ed inkasikato; no ag say dinan man a narengel to, saraya so salitaen to: et ipaliwawa to ed sikayo so bengatla'n onsabi. 

Joh 16:14 Sikato pagloriaen to ak: ta mangala ed kayarian ko, tan sikato so ipaliwawa ed sikayo. 

Joh 16:15 Amin a bengabengatla ya wala ed Ama kayarian ko ra: kanian inkuan to, a sikato mangala ed kayarian ko, tan sikato so ipaliwawa to ed sikayo. 

Joh 16:16 Wala ni daiset, et ag yo ak la nanengneng; tan wala ni daiset lamet, et nanengneng yo ak. 

Joh 16:17 Kanian arum ed saray babangatan to inkuan da ed sakey tan sakey, Anto so saya'n kuan to ed sikatayo, Wala ni daiset, et ag yo ak nanengneng: tan wala ni daiset lamet, et nanengneng yo ak: tan, Lapud no onla ak ed Ama? 

Joh 16:18 Kanian inkuan da, Anto so saya'n kuan to, Wala ni daiset? Ag mi amta so kuan to. 

Joh 16:19 Si Jesus atebek ton pirawat da so mantepet ed sikato, et inkuan to ed sikara, Opapeten na sakey tan sakey ed sikayo so nipaakar ed saya'n inkuan ko, Wala ni daiset, et ag yo ak nanengneng, tan wala ni daiset lamet, et nanengneng yo ak? 

Joh 16:20 Tua, tua, kuan ko ed sikayo, a mannangis tan manermen kayo, balet say mundo mangayaga: maermen kayo naani, balet say kaermenan yo magmaliw a gayaga. 

Joh 16:21 Say bii sano manpasakit maermen, lapu'd asabi la'y horas to; balet sano inanak to la so ugaw, ag to la nanonotan so irap, lapu bengat ed gayaga a sakey a too so nianak ed mundo. 

Joh 16:22 Et sikayo natan sirin maermen kayo: balet nanengneng ta kayo lamet, et say puso yo mangayaga, et say gayaga yo angapo so mangekal ed sikayo. 

Joh 16:23 Et dia ed satan ya agew angapo so tepeten yo ed siak. Tua, tua, kuan ko ed sikayo, No onkerew kayo na bengatla ed Ama, sikato so iter to ed sikayo ed ngaran ko. 

Joh 16:24 Anga ed natan angapo ni kinerew yo ed ngaran ko: kerew kayo, et awaten yo, pian say gayaga yo nayadyari. 

Joh 16:25 Saraya sinalitak ed sikayo dia ed alimbawa: onsabi horas, sano agak la mansalita ed sikayo dia ed alalimbawa, ingen salitaen ko ed sikayo a maliwliwawa so nipaakar ed Ama. 

Joh 16:26 Dia ed satan ya agew onkerew kayo ed ngaran ko: et ag ko ikuan ed sikayo a mikasiak ed Ama nipaakar ed sikayo; 

Joh 16:27 Ta say Ama lanlamang inaro to kayo, lapu'd inaro yo ak, tan sinisia yo a nanlapu ak ed Ama. 

Joh 16:28 Nanlapu ak ed Ama, tan linma ak dia ed mundo; tainan ko lamet so mundo, et onla ak ed Ama. 

Joh 16:29 Saray babangatan to kuan da, Nia, natan mansalita ka a maliwawa, et angapo so alimbawa a salitaen mo. 

Joh 16:30 Natan amta mi a sika amtam ya amin so bengabengatla, et ag mo kaokolan so siopaman a too a ontepet ed sika: lapu ed saya manisia kami a nanlapu ka ed Dios. 

Joh 16:31 Si Jesus inmebat ed sikara, Manisia kayo natan? 

Joh 16:32 Nia, say horas onsabi, on, sinmabila, a nabuybuyak kayo, balang sakey a too ed kayarian to, tan tainan yo ak a bokbokor: et angan ontan ag ko bokbokor, lapu'd say Ama wala ed siak. 

Joh 16:33 Saraya'n bengatla sinalitak ed sikayo, pian dia ed siak nawalaan kayo na kareenan. Dia ed mundo walaan kayo na kairapan: balet man-ilalo kayo'd siak tinalok so mundo. 



Joh 17:1 Sarayan bengatla sinalita nen Jesus; et sanen intangay to 'ray mata to ed tawen, inkuan to, Ama, sinmabi la so horas: igloriam so Anak mo, pian say Anak igloria to ka: 

Joh 17:2 Salanti onong na inpangiter mo ed sikato na pakaoley ed amin a laman, pian diad saray amin ya inter mo ed sikato, dia ed sikara iter to so andiangaan a bilay. 

Joh 17:3 Et saya sikato so andiangaan a bilay, ya naantaan da ka a saksakey a tua'n Dios, tan saman so inbakim, salanti Jesu-Cristo. 

Joh 17:4 Ingloria ta ka ed dalin, bangta asumpal ko so kimey ya inter mo ed siak a gawaen ko. 

Joh 17:5 Et natan, O Ama, igloria mo ak laktip ed inkasika ed samay gloria ya wala'd sikata nen andi ni mundo. 

Joh 17:6 Inparongtal ko so ngaran mo ed saray totoo ya initer mo ed siak a nanlapu ed mundo: sikara nen saman so kayarian mo, et inter mo ra ed siak, et inonor da so salitam. 

Joh 17:7 Natan amta ra ya amin a bengabengatla ya iter mo ed siak nanlapu ed sika: 

Joh 17:8 Ta saray salita ya inter mo ed siak initer ko ed sikara; et sikara so inawat da, tan akabatan da a peteg a nanlapu ak ed sika, tan sinisia ra a sika so angibaki dia ed siak. 

Joh 17:9 Pikasik ira; agko pikasi so mundo, no ag dia'd saramay initer mo ed siak ta kayarian mo ra: 

Joh 17:10 Et ami' bengabengatla a kayarian ko, kayarianmo'ra tan saray kayarian mo kayarian ko 'ra: et nigloria ak ed sikara. 

Joh 17:11 Et andi ak la ed mundo, et saraya wadia ra ed mundo, tan onla ak ditan ed sika. Ama'n Masantos, talimam ira ed ngaran mo so saray initer mo ed siak, pian saksakey ira, a singa sikata. 

Joh 17:12 Leleg na inkiwalak ed sikara, tinalimak ira ed ngaran mo so saray initer mo ed siak: tan inyagel ko'ra, tan angapo so sakey ya atawtaw ed sikara, no ag say anak na kaderalan; pian nasumpal so sulat. 

Joh 17:13 Balet natan onla ak ed sika; et saraya'n bengatla salitaen ko dia ed mundo, pian wala ed sikara so gayagak a nagnap ed inkasikara. 

Joh 17:14 Inter ko ed sikara so salitam; et say mundo ginula to ra, lapu'd ag ira taga mundo, salanti onong ya agak taga mundo. 

Joh 17:15 Ag ko pikasi ya ekalenmo'ra ed mundo, no ag ingen ilaban mo ra ed mauges. 

Joh 17:16 Ag ira taga mundo, salanti onong ya ag ak taga mundo. 

Joh 17:17 Pasantos mo 'ra ed katuaan: say salitam sikato so katuaan. 

Joh 17:18 Onong ya inbaki mo ak mo ak ed mundo, ontan met inbakik ira ed mundo. 

Joh 17:19 Et nisengeg ed sikara pasantosen ko so inkasiak, pian sikara met napasantos ira ed katuaan. 

Joh 17:20 Aliwa'n saraya labat so pikasik, no ag saraman met so manisia ed siak ed panamegley na salita ra; 

Joh 17:21 Pian saksakey ira'n amin; salanti singa sika, Ama, wala ka ed siak, tan siak ed sika, pian walara met ed sikata: pian say mundo manisia ya inbaki mo ak. 

Joh 17:22 Et say gloria ya initer mo ed siak initer ko ed sikara; pian saksakey ira, salanti singa sikata saksakey ita; 

Joh 17:23 Siak ed sikara, tan sika ed siak, pian nayadyari ra ed inkasaksakey; pian nakabatan na mundo a sika so angibaki dia ed siak, tan inarom ita, onong na inpangarom ed siak. 

Joh 17:24 Ama, pirawat ko a saray initer mo ed siak, walara met ed siak ed kawalaan ko, pian nanengnengda so gloriak ya initer mo ed siak: lapu'd inaro mo ak nanlapu nen agni inletneg so mundo. 

Joh 17:25 O Ama ya matonong, say mundo ag to ka akabatan, siak balet akabatan ta ka; tan saraya akabatan da a sika so angibaki dia ed siak; 

Joh 17:26 Et inpakabat ko ed sikara so ngaran mo, tan ipakabat kon siansia pian say aro ya inpangarom ed siak wala ed sikara tan siak ed sikara. 



Joh 18:1 Bang nen si Jesus asalita to so saraya'n salita, pinmaway pati saray babangatan to ed biek na kolos na Cedon, a kawalaan na sakey a tanamanan, a sikato so nilooban to, tan saray babangatan to. 

Joh 18:2 Bang si Judas met, a mangyawat ed sikato, amta to so pasen: ta si Jesus mabetbet ya akiragup diman ed saray babangatan to. 

Joh 18:3 Si Judas sirin, nen naawat to so olop na saray sondalos tan oficiales a nanlapu ed saray manonaan a sacerdotes tan Fariseos, onlad man pati saray farol tan sinigit tan ayura. 

Joh 18:4 Kanian si Jesus bangta kaba'to so amin a bengatla ya onsabi ed sikato, pinmaway, tan inkuan to ed sikara, Siopa so anapen yo? 

Joh 18:5 Inmebat ira ed sikato: Si Jesus a taga Nazaret. Kua'nen Jesus ed sikara, Siak itan. Et si Judas met, a mangyawat ed sikato, manalalagey ya iba ra. 

Joh 18:6 Kanian sanen inkuan to ed sikara, Siak itan; sinmoner ira, tan alokbob ira ed dalin. 

Joh 18:7 Kanian tinepe'to lamet ed sikara, Siopa so anapen yo? Et inkuan da, Si Jesus a taga Nazaret. 

Joh 18:8 Inmebat si Jesus, Inkuan ko ed sikayo a siak itan: no siak so anapen yo sirin, paolian yo so saraya ya onla: 

Joh 18:9 Pian nasumpal so salita a sinalita to, Angapo'y abalang ko ed saray initer mo ed siak. 

Joh 18:10 Si Simon Pedro ed satan ya walaan na kampilan binago'to, tan sinugatan to so aripen na atagey a sacerdote, tan piningol to so layag to a kawanan. Bang say ngaran na aripen sikato so Malco. 

Joh 18:11 Kanian si Jesus inkuan to ed Pedro: Isolong mo so kampilan ed kaloban: say copa ya initer nen Ama ed siak, ag ko ta nepeg ya inumen? 

Joh 18:12 Dia ed ontan say olop na sondalo tan say manona a capitan, tan saray oficiales na saray Judios, siningkat da si Jesus tan sikato so binalor da, 

Joh 18:13 Tan sikato so inyakar da ya inmuna ed Anas; ta sikato so katulangan a laki nen Caifas, a sikato so atagey a sacerdote ed saray Judios ed saman a taon. 

Joh 18:14 Bang si Caifas sikato so animbawa ed saray Judios, a makana a sakey a too ompatey nipaakar ed katooan. 

Joh 18:15 Et si Simon Pedro tinmombok ed Jesus, tan ontan so ginawa na sananey a babangatan. Bang saman a babangatan kabat na atagey a sacerdote, et akiloloob ed Jesus ed saman na atagey a sacerdote; 

Joh 18:16 Balet si Pedro manal-alagey ed paway na pinto. Dia ed ontan samay sananey a babangatan, a kabat na atagey a sacerdote, pinmaway tan akisalita ed manbabantay na pinto, tan inloob to si Pedro. 

Joh 18:17 Say bii ed satan a manbabantay na pinto kuan to ed Pedro, Sika, sakey ka ta met ed saray babangatan na saya'n too? Kuan to, Aliwa ak. 

Joh 18:18 Bang saray aripen tan saray oficiales manalalagey irad' man, bangta nangawa ra na apuy ed ngalab; ta ambetel nensaman; et mandarangdang ira, et si Pedro ibara, a manalalagey tan mandarangdang. 

Joh 18:19 Say atagey a sacerdote ed satan tinepe'to ed Jesus so nipaakar ed saray babangatan to, saray ibabanga'to. 

Joh 18:20 Inmebat si Jesus ed sikato, nansalita ak dia ed maparongtal ed mundo; nanbangat ak a naynay ed saray sinagogas, tan ed templo, a diman so pantitiponan na saray amin a Judios; et angapo so sinalitak ed amot. 

Joh 18:21 Akin et tepeten mo ed siak? tepet mo ed saray akadngel ed siak, no anto so sinalitak ed sikara; nia, saraya amta ra so bengabengatla ya inkuan ko. 

Joh 18:22 Et sanen asalita to so say a, sakey ed saray oficiales a manalalagey diman kinabil to si Jesus na lima to, a kuan to, Onebat ka na ontan ed atagey a sacerdote? 

Joh 18:23 Si Jesus inmebat ed sikato, No nansalita ak na mauges, tasian mo so mauges: ingen no maong so sinalitak, akin et kabilen mo ak? 

Joh 18:24 Kanian sikato so inpaiyakar nen Anas a sibabalor ed Caifas ya atagey a sacerdote. 

Joh 18:25 Bang si Simon Pedro manalalagey tan mandarangdang. Kanian inkuan da ed sikato, Sika met sakey ka ed saray babangatan to? Sikato so nanburi, tan inkuan to, Aliwa ak. 

Joh 18:26 Sakey ed saray aripen na atagey a sacerdote, a sikato so kanayon na piningolan nen Pedro na layag kuan to, Ag taka ta anengneng ya iba to dia ed tanamanan? 

Joh 18:27 Si Pedro nanburi lamet ed satan: et tampol kinmokaok so lalong. 

Joh 18:28 Inyakar da si Jesus ed satan nanlapu ed Caifas dia ed Pretorio:et kabkabuasan ed saman: et ag ira linmoob ed Pretorio, pian ag ira natilolan, ingen pian nakan da so pasko. 

Joh 18:29 Kanian si Pilato pinmaway ed sikara, tan kuan to, Anto so tarok yo ya idalem sumpa ed sayan too? 

Joh 18:30 Inmebat ira tan kuan da ed sikato, No sayan too ag komon managgawa na mauges, sikato so ag mi komon yawat ed sika. 

Joh 18:31 Kanian inkua'rien Pilato ed sikara, Sikato so alayo ed sikayo, tan okomen yo onong ed katonongan yo. Saray Judios inkuan da ed sikato, Ag nikatonongan ed sikami so mamatey na siopaman a too: 

Joh 18:32 Pian nasumpal so salita nen Jesus, a sinalita to, ya mangipaliwawa no anto a nengneng na ipapatey so pateyan to.

Joh 18:33 Si Pilato linmoob lamet ed satan ed Pretorio, et tinawag to si Jesus, tan inkuan to ed sikato, Sika so Ari na saray Judios? 

Joh 18:34 Si Jesus inmebat, Kuan mo so saya a nanlapu ed inkasika ono inbaga na arum ed sika so nipaakar ed siak? 

Joh 18:35 Si Pilato inmebat, Judio ak ta? Say nacion mo a dili tan saray manona a sacerdote inyawat da ka ed siak: anto so ginawam? 

Joh 18:36 Si Jesus inmebat, Say panarianko aliwan taga dia ed mundo: no say panarian ko taga dia ed mundo, saray ariripen ko mibakal ira komon sirin, pian ag ak niyawat ed saray Judios: balet bang say panarian ko ag manlapu dia. 

Joh 18:37 Si Pilato inkuan to ed satan ed sikato, Ari ka sirin? Si Jesus inmebat, Sika kuan mo ya ari ak. Nisengeg ed saya nianak ak, tan nisengeg ed saya linma ak dia ed mundo, pian tasian ko so katuaan. Balang sakey a kayarian na katuaan dengelen to so voces ko. 

Joh 18:38 Si Pilato kuan to ed sikato, Anto so katuaan? Et sanen inkuan to so saya, pinmaway lamet ed saray Judios, tan kuan to ed sikara, Angapo so kasalanan a naromog ko ed sikato. 

Joh 18:39 Balet wala so ugali yo, ya ibolos ko ed sikayo so sakey'ed pasko: laba'yo kasi sirin ya ibolos ko ed sikayo so Ari na saray Judios? 

Joh 18:40 Inmingal ira ed satan lamet, a kuan da, Aliwan sayan too, noag si Barrabas. Bang si Barrabas sakey a tulisan. 



Joh 19:1 Diad saman sirin si Pilato inala to ed satan si Jesus, tan binakbak to. 

Joh 19:2 Et saray sosondalo nanlaga ra na sakey a balanget a sabisabit, tan inyan da ed olo to, tan kinawesan da na sakey a kawes a purpura; 

Joh 19:3 Et dinmago ra ed sikato, tan inkuan da, Nagalang ka, Ari na saray Judios! tan sikato so kinabil da na limalima ra. 

Joh 19:4 Et si Pilato pinmaway lamet, tan kuan to ed sikara, Nia, sikato so ipaway ko ed sikayo, pian nakabatan yo ya angapo so naromog ko a kasalanan ed sikato. 

Joh 19:5 Si Jesus pinmaway ed satan, a sisosolong na balanget a sabisabit tan purpura a kawes. Et si Pilato kuanto ed sikara, Nia so too! 

Joh 19:6 Sanen sikato so anengneng na saray manona a sacerdotes tan saray oficiales, inmingal ira a inkuan da, Ipasak mo ed cruz, ipasak mo ed cruz. Si Pilato kuan to ed sikara, Sikato so ala yo ed sikayo tan ipasak yo ed cruz: ta angapo so naromog ko a kasalanan ed sikato. 

Joh 19:7 Saray Judios inmebat ira ed sikato, Wala an kami gangan, et lapu ed satan a gangan nepeg to so ompatey, ta ginawa to so inkasikato ya Anak na Dios. 

Joh 19:8 Sanen nadngel nen Pilato so saya'n salita lalo ya atakot ed satan; 

Joh 19:9 Et linmoob lamet ed Pretorio, tan kuan to ed Jesus, Taga iner ka? Balet si Jesus ag to inebatan. 

Joh 19:10 Kanian kua'nen Pilato ed sikato, Ag ka misalita ed siak? agmo ta amta ya wala so pakayarik a mangibolos ed sika, tan wala so pakayarik a mangipasak ed sika ed cruz? 

Joh 19:11 Si Jesus inmebat ed sikato, Sika angapo so pakayarim sumpa ed siak, nilikod no niiter ed sika a nanlapu ed tagey; kanian say angiyawat ed siak ed sika wala an na babaleg a kasalanan. 

Joh 19:12 Lapud saya si Pilato sineetan to ya ibolos: balet saray Judios inmakis ira, a kuan da, No ibolos mo so sa yan too, ag to ka kaaro nen Cesar; balang sakey a mangawa ed inkasika to ya ari mansalita na sumpa ed Cesar. 

Joh 19:13 Sanen nadngel nen Pilato so sarayan salita ed satan, inpaway to si Jesus, tan imyorong ed yorongan a panangokoman ed pasen ya inngaran, Say Nilarioan, balet dia ed Hebreo Gabbatha. 

Joh 19:14 Bang nen saman sikato so Panagparaan na paskua: asinger lad saman so horas a komanem. Et kuan to ed saray Judios, Nia, so Ari yo! 

Joh 19:15 Sikara inmingal ira ed satan, Ekal mo, ekal mo, ipasak mo ed cruz. Si Pilato kuan io ed sikara. Ipasak'ko ed cruz so Ari yo? Saray manona a sacerdote inmebat ira, Angapo so Ati mi no ag si Cesar. 

Joh 19:16 Kanian sikato so inyawa'to ed satan ed sikara pian ipasak ed cruz. 

Joh 19:17 Kanian inala ra si Jesus; et pinmaway, a sankasakba'to so cruz nipaakar ed sikato, anga ed pasen ya inngaray Say pasan na lapislapis na olo, ya inngaran ed Hebreo a Golgotha: 

Joh 19:18 A diman so angipasakan da ed sikato ed cruz, a pati sananey a duara, sakey ed balang diking, et si Jesus dia ed pegley. 

Joh 19:19 Et si Pilato angisulat met na sakey a pangaran, tan inyan to ed oloan na cruz. Et diman akasulat, SI JESUS NAZARENO, ARI NA SARAY JUDIOS. 

Joh 19:20 Kanian saya a pangaran binasa na amayamay ed saray Judios; ta say pasen ya angipasakan da ed Jesus asinger ed ciudad: et akasulat ed Hebreo tan ed Latin, tan ed Griego. 

Joh 19:21 Saray manona a sacerdotes na saray Judios ed satan inkuan da ed Pilato, Ag mo isulat so, Say Ari na saray Judios; ingen saman so inkuan to, Siak so Ari na saray Judios. 

Joh 19:22 Si Pilato inmebat, Say insulat ko, insulat ko. 

Joh 19:23 Saray sosondalo ed satan, nen nipasak da la si Jesus, inala ra so saray kawes to et inpankapat da, sakey a kakapat ed balang sakey a sondalo; tan ontan met na aysing; bang say aysing andi nandaitan, inabel ya amin nanlapu ed tagey. 

Joh 19:24 Inkuan sirin na sakey tan sakey, Ag tayo pilaten, ingen panpapalaran tayo, no siopa kasi makankien: pian say sulat nasumpal, a kuan to, Nanaapagan da so saray kawes ko ed sikara, Tan nanpapalaran da so aysing ko. 

Joh 19:25 Sarayan bengatla sirin so ginnawa na saray sondalo. Balet di-man manalalagey ed abay na cruz nen Jesus si ina to, tan say agi a bii nen ina to, si Maria ya asawa nen Cleofas, tan si Maria Magdalena. 

Joh 19:26 Sanen anengneng nen Jesus ed satan so ina to, tan say inaro to a babangatan, ya akaalagey diman, kuan to ed ina to, Bii, nitan so anak mo! 

Joh 19:27 Insan kuan to ed babangatan, Nitan so inam! Et nanlapu'd saman ya horas, sikato so inala na babangatan ed abung to. 

Joh 19:28 Kayari saya si Jesus, bangta sikakabat ya am in a bengabengatla asumpal lara, pian nasumpal so sulat, kuan to, Napgaan ak. 

Joh 19:29 Walad may nipasen a sakey a pasig ya napno na tuka: angyan ira ed hisopo na esponja a napno na tuka, tan indandan da ed sangi to. 

Joh 19:30 Sanen naawat nen Jesus ed satan so tuka, inkuan to, Asumpa'la: et intuek to so olo to, tan initer to so espiritu to. 

Joh 19:31 Saray Judios ed satan, lapu ed sikato so Panagparaan, pian saray bangkay ag ira natilak ed cruz ed agew a sabaton (ta say agew na saman a sabaton et mablin agew), kinerew da ed Pilato pian napiley so saray sali ra, tan naekal ira. 

Joh 19:32 Kanian saray sosondalo linma ra tan piniley da so saray sali na onaan, tan samay sakey a nipasak ed cruz a pati sikato: 

Joh 19:33 Balet sanen akasabi ra ed Jesus, tan anengneng da ya inatey la, ag da piniley so salito: 

Joh 19:34 Angaman ontan sakey ed saray sondalo sinegkal to na sakey a gayang so diking, et tampol walay pinmaway a dala tan danum. 

Joh 19:35 Et say akanengneng tinasian to, tan say panagtasi to sikato so tua: et amta to a tua so kuan to, pian manisia kayo met. 

Joh 19:36 Ta sarayan bengatla agawara, pian say sulat nasumpal, Angan sakey bengat a pokel to ag naputer. 

Joh 19:37 Et sananey ni a sulat, kuan to, Onnengneng ira naani, Ed samay sinegkal da. 

Joh 19:38 Et kayari na saraya'n bengatla. si Jose a taga Arimatea, bangta babangatan nen Jesus, ingen maamot lapu'd takot ed saray Judios, kinerew to ed Pilato ya tangtangen to so laman nen Jesus: et si Pilato initdan to na aboloy. Kanian linma, tan ina la to so bangkay to. 

Joh 19:39 Et linma met si Nicodemo, saman so nen inmona linma ed Jesus ed labi, a sankatarok to so sakey a laok na mirra tan aloe a ngalngal sanlasus a libras. 

Joh 19:40 Dia ed ontan inalara so bangkay nen Jesus, tan pinongos da ed abe a lienzo a pati saray balingit, onong na ugali na saray Judios ed panangiponpon da. 

Joh 19:41 Bang dia ed pasen a nipasakanto wala so sakey a tanamanan; et dia ed tanamanan sakey a balo'n lobok ya angapo ni too ya insinop angan kapigan. 

Joh 19:42 Diman lanti nisengeg ed Panag paraan na saray Judios (lapu ed sa; lobok asinger) insinop da si Jesus. 



Joh 20:1 Bang dia ed onona'n agew na simba, si Maria Magdalena linma ed kabkabuasan, nen ambilunget ni, dia ed lobok, et anengneng to a niarawi so bato ed lobok. 

Joh 20:2 Kanian binmatik, tan linma ed Simon Pedro, tan ed sananey a babangatan, ya inaro nen Jesus, tan kuan to ed sikara, Inalara ya inpaway a Katawan ed lobok, et ag tayo amta no iner so anginan da ed sikato. 

Joh 20:3 Si Pedro ed satan pinmaway, tan say sananey a babangatan, et amaarap ira ed lobok. 

Joh 20:4 Et binmatik iran dua a nanolop: et say sakey a babangatan nilaslasan to si Pedro, et akaona a sinmabi ed lobok; 

Joh 20:5 Et sanen yinmoko tan ninmengneng ed dalem, anengneng to so saray abel a lienzo a nigaton; ingen ag linmoob. 

Joh 20:6 Si Simon Pedro ed satan sinmabi met, a manomtombok ed sikato, et linmoob ed lobok; et anengneng to so saray abel a lienzo a nigaton. 

Joh 20:7 Tan say abel, ya insakbong ed oloto, ag akagaton a pati saray abel a lienzo, ingen alokot ya akagaton ed sakey a pasen a bokbokor to. 

Joh 20:8 Saman la linmoob ed satan so sananey a babangatan met, a sinmabi ya akaona ed lobok, et anengneng to, tan anisia. 

Joh 20:9 Ta onong ya ag da ni naamtaan so sulat, a sikato so kaokolan ya onoli lamet ed bilay manlapu ed saray inaatey. 

Joh 20:10 Dia ed ontan saray babangatan linmara lamet ed saray kaabonganda. 

Joh 20:11 Balet si Maria manal-alagey ed paway ed arap na lobok a mannangis: dia ed ontan, leleg a mannangis, tinmuek tan tinmakiling ed lobok; 

Joh 20:12 Et anengneng to so duara ya angeles ya amosiak a manyudyurong, sakey ed oloan, tan sakey ed salian, ed angigatonan da na bangkay nen Jesus. 

Joh 20:13 Et kuan da ed sikato, Bii, akin et mannangis ka? Sikato kuan to ed sikara, Lapud inala ra so Katawan ko, et ag ko amta no iner so anginan da. 

Joh 20:14 Nen inkuan to so ontan, pinmigar ed beneg to, et anengneng to si Jesus a manal-alagey, et ag to amta a sikato si Jesus. 

Joh 20:15 Kua'nen Jesus ed sikato, Bii, akin et mannangis ka? siopa so anapen mo? Et diad inpangisip to a sikato so managtanamanan, kuan to ed sikato, Katawan, no sikato so inalam dia, ibagam ed siak no iner so anginan mo ed sikato, tan sikato so alaen ko naani. 

Joh 20:16 Si Jesus kuan to ed sikato, Maria. Sikato so pinmigar, tan kuan to ed sikato ed Hebreo, Rabboni; a kabaliksanto, Managbangat. 

Joh 20:17 Si Jesus kuan to ed sikato, Ag mo ak diwiten; ta ag ak ni tinmokotok ed Ama: ingen onla ka ed saray agagik, tan kuan mo ed sikara, Siak ontokotok ak ed Amak tan Ama yo, tan Dios ko tan Dios yo. 

Joh 20:18 Si Maria Magdalena onla tan ibaga to ed saray babangatan, Siak anengneng ko so Katawan; tan sinalita to so saraya a bengatla ed sikato. 

Joh 20:19 Bang nen ngarem la ed saman ya agew, say ononan agew na simba tan sanen saray pinto na kawalaan day babangatan akakapot, lapu'd takot ed saray Judios, si Jesus linma tan inmalagey ed pegley, tan kuan to ed sikara, Say kareenan so wala ed sikayo. 

Joh 20:20 Et sanen inkuan to so saya, inpanengneng to ed sikara so saray limalima to tan say diking to. Saray babangatan ed satan magaygayaga'ra, nen anengneng da so Katawan, 

Joh 20:21 Si Jesus ed satan inkuan to ed sikara lamet, Say kareenan so wala ed sikayo: onong a say Ama inbaki to ak dia, ontan met so pangibakik ed sikayo. 

Joh 20:22 Et sanen inkuan to so saya, nilinawaan to ra, tan kuan to ed sikara, Awat yo so Espiritu Santo: 

Joh 20:23 Dia ed siopaman a pamerdonaan yo na saray kasalanan, sikara'y naperdona ed sikara; ed saray pangabalaan yo na saray kasalanan, sikara so naabala. 

Joh 20:24 Balet si Tomas a sakey ed saray labindua, ya inngaran na Didimo, andi ed sikara nen linma si Jesus. 

Joh 20:25 Kanian saray arum a babangatan inkuan da ed sikato, Anengneng mi' Katawan. Balet inkuan to ed sikara, No ag ko nanengneng ed saray lima to so tinalos na saray pasak, tan yan ko so tamorok ed nanlapuan na saray pasak, tan itobong ko so limak ed diking to, ag ak manisia. 

Joh 20:26 Et kayari waloy agew saray babangatan wala ra lamet ed loob, tan ibara si Tomas. Si Jesus niala, anta saray pinto akakaput ira, tan inmalagey ed pegley, tan inkuan to, Say kareenan so wala ed sikayo. 

Joh 20:27 Saman la kuan to ed Tomas, Idandan mo dia so tamorom, tan nengneng mo so saray limak; tan idandan mo dia so limam, tan itobong mo ed diking ko: et aleg ya andi pananisiam, no ag ingen manisia ka. 

Joh 20:28 Si Tomas inmebat tan inkuan to ed sikato, Katawan ko tan Dios ko. 

Joh 20:29 Si Jesus kuan to ed sikato, Lapu'd anengneng mo ak, anisia ka: mapalar so saray ag akanengneng, et anisia'ra. 

Joh 20:30 Amayamay so saray sananey a tanda ed satan a ginawa nen Jesus ed arap na saray babangatan, ya ag ira insulat ed saya'n libro: 

Joh 20:31 Saraya balet insulat ira, pian manisia kayo a si Jesus sikato so Cristo, ya Anak na Dios; tan dia'd pananisia yo nawalaan kayo na bilay ed ngaran to. 



Joh 21:1 Kayari sarayan bengatla pinmatnag si Jesus lamet ed saray babangatan ed dayat a Tiberias; et inpatnag to so inkasikato ya onia. 

Joh 21:2 Wala ran nanoolop di Simon Pedro, tan Tomas ya inngaran na Didimo, tan si Natanael a taga Cana ed Galilea, tan saray anak nen Zebedeo, tan duara ni ed saray babangatan to. 

Joh 21:3 Si Simon Pedro kuan to ed sikara, Onla ak a mansigay, Sikara kuan da ed sikato, Mila kami met ed sika. Linma ra, tan linmugan ed paraw; et saman a labi angapo so nala ra. 

Joh 21:4 Balet sanen palbangon la, inmalagey si Jesus ed pangdel: angaman ontan saray babangatan ag da abidbir a sikato si Jesus. 

Joh 21:5 Si Jesus kuan to sirin ed sikara, Ugugaw, walaan kayo na bengatla a nakan? Sikara'y inmebat ed sikato, Angapo. 

Joh 21:6 Et sikato inkuan to ed sikara, Ipelag yo so iket ed nikawanan na paraw, et makaromog kayo. Kanian inpelag da, et sikato so ag da la nayarian a goyoron lapu ed kinarakel na sirasira. 

Joh 21:7 Samay babangatan sirin ya inaro nen Jesus kuan to ed Pedro, Sikato so Katawan. Dia ed ontan sanen nadngel nen Simon Pedro a sikato so Katawan, inbalkes to so kawes to (ta akalakseb), tan tinmaboy ed dayat. 

Joh 21:8 Balet saray arum a babangatan dinmago ra ed melag a paraw (ta ag ira arawi ed dalin, ingen singa duan lasus a kasiko), ya ingogoyor da so inet a napno na sirasira. 

Joh 21:9 Dia ed ontan sanen akasakbit ira ed dalin, anengneng da so sake'ya apuy na ngalangalab diman, tan sira ya akatoon, tan tinapay. 

Joh 21:10 Si Jesus kuan to ed sikara, Mangyakar kayo dia na sira a nala yo natan. 

Joh 21:11 Si Simon Pedro sinmakbit tan ingoyor to ed dalin so iket a nakno na ankakabaleg a sira, sanlasus tan limamplo tan talo, et amin nipaakar ed ontan la ya karakel, ag apilat so iket. 

Joh 21:12 Si Jesus kuan to ed sikara, Galidia ta mangalmosal. Et angapo ed saray babangatan so akakpel ya anepet ed sikato, Siopa ka? lapu'd amta ra a sikato so Katawan. 

Joh 21:13 Ondago si Jesus, et alaen to so tinapay tan itdanto'ra, tan ontan met na sira. 

Joh 21:14 Saya sikato natan so mikatlo ya inpatnag nen Jesus ed saray babangatan, kayari to ya inmoli ed bilay. 

Joh 21:15 Dia ed ontan sanen ayari la ran angan, ikuan nen Jesus ed Simon Pedro, Simon, ya anak nen Jonas inaro mo ak a nagkalalo nen saraya? Kuan to ed sikato, On, Katawan; sika amtarn ya inaro ta ka. Kuan to ed sikato, Pakan mo so saray carnerok. 

Joh 21:16 Kuan to lamet ed sikato ed komadua, Simon, anak nen Jonas, inaro mo ak? Kuan to ed sikato, On, Katawan; sika amtam ya inaro ta ka. Kuan to ed sikato, Ipakabkab mo so saray carnerok. 

Joh 21:17 Kuan to ed sikato ed pitlo. Simon, ya anak nen Jonas, inaro mo ak? Si Pedro naermenan lapu'd inkuan to ed sikato ed pitlo, Inaro mo ak? Et inkuan to ed sikato, Katawan, sika amtam ya ami' ganagana; sika amtam ya inaro ta ka. Si Jesus kuan to ed sikato, Pakan mo so saray carnerok. 

Joh 21:18 Tua, tua, kuan ko ed sika, Sanen ugaw ka ni, binalkesan mo so inkasika, tan nanakarka ed labay mo; balet sano masiken ka la, yunat mo so saray limam, et sananey so mamalkes ed sika, tan yakar da ka ed ag mo labay. 

Joh 21:19 Bang saya sinalita to, ya ipaliwawa to no anton nengneng na ipapatey so pamagloriaan to ed Dios. Et sanen asalita to so saya, kuan to ed sikato, Tombok mo ak. 

Joh 21:20 Si Pedro, nen onarap ed biek, nanengneng to so babangatan ya inaro nen Jesus ya ontotombok; a sikato met so sinmaral ed pagew to sanen panamangdem, tan inkuan to, Katawan, siopa so mangyawat ed sika? 

Joh 21:21 Si Pedro ed satan nen sikato so nanengneng to kuan to ed Jesus, Katawan, et anto so gawaen na saya'n too? 

Joh 21:22 Si Jesus kuan to ed sikato, No labay ko a sikato'y natilak ya anga ed yakar ko dia, anto so wala ed satan ed sika? tombok moak. 

Joh 21:23 Kanian saya'n salita kinmayat ed saray agagi, ya saman a babangatan ag ompatey, anta ag inbaga nen Jesus ed sikato ya ag ompatey; ingen. No labayko, a sikato natilak anga ed yakar ko dia, anto so wala ed satan ed sika? 

Joh 21:24 Sikato ya so babangatan a makatasi ed saraya'n bengatla, et insula'to so saray a bengatla: et amta mi a say panagtasi to sikato so tua. 

Joh 21:25 Et wala met niray amayamay a sananey a bengatla'n ginawa nen Jesus, ya no nisulat ya amin a sansakeyen, isipen kon angan say mundo ed inkasika to ag to naiyan so saray libro a nasulatan. 

PANGASINENSE I Corinthians


1Co 1:1 Si Pablo, atawag a manapostol nen Jesu-Cristo, lapu ed linawa na Dios, tan si Sostenes ya agitayo, 

1Co 1:2 Ed iglesia na Dios ya wala ed Corinto, dia ed saray apasantos ed Cristo Jesus, atawag ira a mansantos, a pati amin a manawag ed ngaran na Katawan tayo a Jesu-Cristo ed balang pasen, a Katawan da tan Katawan tayo met: 

1Co 1:3 Say gracia tan kareenan ed sikayo na Dios ya Ama tayo, tan say Katawan a Jesu-Cristo. 

1Co 1:4 Misalamat ak lawas ed Dios ko, nisengeg ed sikayo, lapu ed gracia Jesu-Cristo so manayam komon ed sikayo. . 

1Co 1:5 Ta dia ed ganagana apayaman kayo ed sikato, ed amin a pananalita, tan amin a kakabatan; 

1Co 1:6 Onong a say pananasi nen Cristo apabiskeg ed sikayo: 

1Co 1:7 Ta pian angapo so kakulangan yo ed bengatla a palangkap; a manaalagar ed ipatnag na Katawan tayo a Jesu-Cristo; 

1Co 1:8 A sikato met so mamabiskeg ed sikayo ya anga ed kasampotan, pian andigapo so pakabalawan yo no agew la na Katawan tayo a JesuCristo. 

1Co 1:9 Matoor so Dios, a dia ed sikato atawag kayo ed pinanabang ed Anak to a Jesu-Cristo a Katawan tayo. 

1Co 1:10 Pikasik sirin ed sikayo, agagi, dia ed ngaran na Katawan tayon Jesu-Cristo, ta sikayon amin salitaen yo so saksakey a bengatla, tan angapo so pansisian ed sikayo: no ag ingen ayadyari a pannononong yo ed saksakey a nonot tan saksakey ya isip. 

1Co 1:11 Lapu ed inbaga ra ed siak, so nisengeg ed sikayo, agagik, na saray kaamong nen Cloe, dia ed sikayo wala so saray siblangan. 

1Co 1:12 Labay ko ya ibaga, ya balang sinansakey ed sikayo kuan to, Siak kien ak nen Pablo; tan Siak kien ak nen Apolos; tan Siak kien ak nen Cefas; tan Siak kien ak nen Cristo. 

1Co 1:13 Naapagapag ta si Cristo? nipasak ta ed cruz si Pablo nisengeg ed sikayo? odino abinyagan kayo ta ed ngaran nen Pablo? 

1Co 1:14 Misalamat ak ed Dios, ta angapo so bininyagan ko ed sikayo, no ag bengat si Crispo tan si Gayo; 

1Co 1:15 Pian angapo so mangibaga ya abinyagan kayo ed ngaran ko. 

1Co 1:16 Tan bininyagan ko met so sankaabungan nen Estefanas: likod ni ed saraya, ag ko amta no ni arum. 

1Co 1:17 Ta si Cristo agto ak inbaki a maminyag no ag mangipulong na evangelio: aliwa ya dia ed kakabatan ed salita, ag la piga no say cruz nen Cristo ed nagawa ya andi kanato. 

1Co 1:18 Ta say salita na cruz kakulangkulangan ed saray nabalang; bangbalet pakayari Dios ed sikatayo a nilaban. 

1Co 1:19 Tanisulat, Erepen ko so kakabatan na saray makabat, Ta paandien ko so pakatalos na saray matodio. 

1Co 1:20 Iner so kawalaan na makabat? iner so kawalaan na escriba? iner so kawalaan na misusupiat ed sayan panaon? say Dios ag to ta ginawa a makulangkulang so kakabatan na mundo? 

1Co 1:21 Ta dia ed kakabatan na Dios, say mundo, lapu ed kakabatan to a dili, ag to binirbir so Dios, pinalike'to so Dios lapu ed kakulangkulangan na panangipulong a mangilaban ed saray manisia. 

1Co 1:22 Ta saray Judios kerewen da so tanda, tan saray Griego anapen da so karonongan: 

1Co 1:23 Balet sikami ipulong mi Cristo ya inpasak ed cruz, sakey akagapolan ed saray Judios, tan kakulangkulangan ed saray Gentiles; 

1Co 1:24 Balet dia ed saray atawag, Judio man ono Griego, si Cristo pakayari Dios tan karonongan na Dios. 

1Co 1:25 Tan say kakulangkulangan na Dios maroronong nen saray toto-o; tan say kakapuyan na Dios mabibiskeg nen saray toto-o. 

1Co 1:26 Ta, nengneng yo, agagi, so katawagan yo, ta angapo so dakel a makabat onong ed laman, angapo so dakel a makapanyari, angapo so dakel a mabli a to-o, ed saray natawag: 

1Co 1:27 No ag ingen pinili Dios so saray bengatla a makulangkulang na mundo ya onkana a pamabaing to ed saray makabat; tan pinili to so saray bengatla a makapuy na mundo, ya onkana a pamabaing to ed saray bengatla a mabiskeg; 

1Co 1:28 Tan saray bengatla ya andi kana ed mundo, tan saray ag pinabli, sikara so pinili Dios, tan saray bengatla ya angapo, pian paandien da so saray bengatla ya wala: 

1Co 1:29 Ta pian angapo so laman a manpangta ed arap na Dios. 

1Co 1:30 Et lapu ed sikato wala kayo ed Cristo Jesus, a sikato so agawa ed sikatayo a kakabatan a manlapu ed Dios, tan katonongan, tan panamasantosan, tan pananondon, 

1Co 1:31 Ta onong ed nisulat, Say ongloria mangloria ed Katawan. 



1Co 2:1 Kanian agagi, sanen sinmabiak ed sikayo, agak sinmabi ed kaatageyan na pananalita, odino dia ed kakabatan, a mangipakabat ed sikayo na pananasi Dios. 

1Co 2:2 Ta ninonot ko so ag mangamta a balot ed sikayo, likod si JesuCristo, tan sikato a nipasak ed cruz. 

1Co 2:3 Tan akiayam ak ed sikayo ed kakapuyan tan takot, tan baleg a giwgiw. 

1Co 2:4 Tan say salitak tan panangipulong ko aliwara a salita a makaayayat na kakabatan, no ag dia ed panangipatnag na Espiritu tan pakayari. 

1Co 2:5 Ta pian say pananisia yo aliwan dia ed kakabatan na saray totoo, no ag dia ed pakayari Dios. 

1Co 2:6 Bangbalet sasalitaen mi kakabatan ed saray matatken: ya aliwa a say kakabatan ed saya a mundo, tan saray mamakauley ed saya a mundo, ta saray a onandi ra: 

1Co 2:7 No ag say sasalitaen mikakabatan na Dios ed inkamisterio, a salanti, inamot a kakabatan, a say Dios intadia to nen agni apalsa so mundo ya onkana a gloria tayo: 

1Co 2:8 Saya, angapo so akapikabat ed saray manuley ed saya a mundo, ta no akabatan da komon, ag da inpasak ed cruz so Katawan na gloria: 

1Co 2:9 Et, onong na nisulat. Saray bengatla ya ag anengneng na mata, tan ag nadngel na layag, Tan ag linmoob ed puso na to-o Intadia'ra na Dios ed saray mangaro ed sikato. 

1Co 2:10 Ta say Dios inpuyan to'ra ed sikami ed panamegley na Espiritu: ta say Espiritu kusimaten to so ami bengatla, pati saray kaaralman na bengatla na Dios. 

1Co 2:11 Ta siopa ed saray toto-o kasi mikabat na saray bengatla akien na to-o, no ag say espiritu na dili'n to-o ya wala ed sikato? ontan met, saray bengatla ya kien na Dios angapo so mikabat, no ag say Espiritu na Dios. 

1Co 2:12 Et ingen ta inawa'tayo, aliwa'n say espiritu na mundo, no ag say espiritu a manlapu ed Dios; ta pian nakabatan tayo so saray bengatla a niiter a mabolos ed sikatayo ed Dios. 

1Co 2:13 Saraya'n bengatla sasalitaen tayo met, ya aliwa a dia ed saray salita ya ibabangat na kakabatan na to-o, no ag say ibabangat na Espiritu; a panpaparaen so saray bengatla a maespiritu ed saray maespiritu. 

1Co 2:14 Balet, say to-o a gendat ag to awaten so bengatla na Espiritu'y Dios: ta kakulangkulangan ira ed sikato; tan ag to ra natalosan, ta asumal ira lapu ed espiritu. 

1Co 2:15 Et say too a maespiritu, sumalen to so ami bengatla, tan sikaton dili ag nasukayan nasiopaman a to-o. 

1Co 2:16 Ta siopa kasi akapikabat ed kanonotan na Katawan, ya makapangibangat ed sikato? Sikatayo balet wala ed sikatayo so kanonotan nen Cristo. 



1Co 3:1 Tan siak, agagi, agak akapisalita ed sikayo a singa ed saray totoo a maespiritu, no ag singa saray mangaraldalin, a singa ed saray ugugaw ed kinen Cristo. 

1Co 3:2 Tinagano ta kayo na gatas, ya aliwan tira; ta saya ag yo ni nayarian, tua, angan natan ag yo ni nayarian; 

1Co 3:3 Ta mangaraldalin kayo ni; tan legan ya wala ed sikayo so saray imun tan siblangan, ag kayo ta mangaraldalin tan manaakar ed inkaugali na toto-o? 

1Co 3:4 Ta no kuan na sakey, Siak kien ak nen Pablo; tan say sakey, Siak kien ak nen Apolos ag kayo kasi totoo a mangaraldalin ? 

1Co 3:5 Siopa sirin si Apolos? tan siopa sirin si Pablo? Saray ministros a lapu ed sikara so anisiaan yo; singa say inter na Katawan ed balang sinansakey. 

1Co 3:6 Siak so angitanem, si Apolos so analog; bangbalet say Dios so amabaleg. 

1Co 3:7 No ontan sirin say mantanem tan manalog andi gapo'ra, no ag say Dios a sikato so mamabaleg. 

1Co 3:8 Natan say mantanem tan manalog saksakey ira: et balang sakey awaten to so upa ton dili ya onong na sagpo'to. 

1Co 3:9 Ta sikami kakimeyan na Dios: sikayo so dalin ya ataneman na Dios, sikayo so abung na Dios a paalageyen to. 

1Co 3:10 Onong na gracia na Dios ya niiter ed siak singa sakey a maronong a manangipaalagey, inyan ko so angiletnegan, tan say sananey mangipaalagey ed tapew to. Bang balet imanoen komon na balang sakey no panon so pamaalagey to ed tapew. 

1Co 3:11 Ta angapo so to-o a makapangyan na arum ya angiletnegan nen say inyan la, a salanti si Jesu-Cristo. 

1Co 3:12 Et no siopaman a to-o mangipaalagey ed tapew na sayan angiletnegan, na balitok, pilak, batobato a mabli, kiew, dika ya amagaan, sengeg na day ami; 

1Co 3:13 Balang kimey na to-o nipatnag: ta say agew ipaliwawa to, ta saya nipuyan ed apuy; tan say apuy a dili salien to no anto a nengneng na kimey na balang sakey. 

1Co 3:14 Et no say kimey na siopaman a to-o ya inpaalagey to ed tapew na angiletnegan mansiansia, awaten to so sakey ya tumang. 

1Co 3:15 Et no say kimey na bengatlan to-o naolam sikato so nalogi: et ingen ta sikaton dili nilaban: angan singa lapu ed apuy. 

1Co 3:16 Ag yo ta amta a sikayo so sakey a templo na Dios, tan say Espiritu na Dios manaayam ed sikayo? 

1Co 3:17 Et no siopaman a to-o deralen to so templo na Dios, say Dios deralen to met; ta say templo na Dios masantos, saya a templo sikayo. 

1Co 3:18 Angapo komoy to-on tilaan toy inkasikaton dili, Et no wala so bengatla ed sikayo ya isipen to a makabat ed sayan mundo paolian yo a mankulangkulangan pian ondonong. 

1Co 3:19 Ta say karonongan na sayan mundo kakulangkulangan ed Dios. Ta nisulat, Sikato erelen to so saray makabat ed kasiliban da: 

1Co 3:20 Tan aminsan lamet, Say Katawan amta to so kanonotan na saray maronong, a mapangta ra. 

1Co 3:21 No ontan sirin angapo komoy siopaman ya ongloria ed saray toto-o, Ta ami ganagana kien yo; 

1Co 3:22 Angan si Pablo, odino si Apolos, odino si Cefas, odino say mundo, odino say bilay, odino say ipapatey, odino saray wala natan, odino saray onsabi; amin da kien yo ra; 

1Co 3:23 Tan sikayo kien kayo nen Cristo; tan si Cristo kien na Dios, 



1Co 4:1 Ibilang kami komon na sakey a to-o a singa saray ministros nen Cristo, tan manangasikaso na misterios na Dios. 

1Co 4:2 Et dia, nakaokolan ed saray manangasikaso a sakey a toon naromog a matoor komon. 

1Co 4:3 Bangbalet dia ed siak, sankamelagan a tua so kaokom ko komon ed sikayo, odino say panangokom na to-o: say angan siak ag ko naokom so inkasiak a dili. 

1Co 4:4 Ta angapo so amtak a balot a sumpa ed siak a dili; et angaman ontan aliwa a lapu ed saya nibilang ak a matonong: balet say mangokomed siak say Katawan. 

1Co 4:5 Kanian ag kayo ni mangokom a balot anga ed isabi panaon, anga ed isabi Katawan, a sikato so mangiparongtal ed saray bengatlan niamot ed kabilungetan, tan ipaliwawa to met so saray getma na kapusoan; tan sirin balang sakey makala ed Dios na dayew to. 

1Co 4:6 Tan sarayan bengatla, agagi, inalis ko ra ed alimbawa ed siak a dili tan si Apolos lapu ed sikayo ta pian angapo komon so mantagey na linawa nisengeg ed sakey ya onsumpa ed sakey. 

1Co 4:7 Ta siopa so mangawa ed sika ta pian miduma ka ed arum? tan anto so wala ed sika ya ag no naawat? et no inawat mo akin et manpaspasirayew ka a singa ag mo naawat? 

1Co 4:8 Sikayo napnek kayo la, sikayo mayaman kayo la, akapanari kayo ya andi kami: tan labay ko komon a manari kayo, ta pian makapiari kami met komon ed sikayo. 

1Co 4:9 Ta isipen ko, a say Dios inpasen to kami ya apostoles ya onor ed amin a singara dinusa a pateyen: ta agawa kami ya iimatonan dia ed mundo, tan dia ed saray angeles, tan dia ed saray toto-o. 

1Co 4:10 Makulangkulang kami lapu ed Cristo, sikayo balet makabat kayo ed Cristo; makapuy kami, balet mabiskeg kayo; wala so kagalangan yo, balet sikami namormora kami. 

1Co 4:11 Anga ed saya ya horas natan narasan kami, tan napgaan kami met, tan lakseb kami, tan atamtampal kami, tan angapo so tinandaan a panayaman mi; 

1Co 4:12 Tan mansagpot kami, mankimey kami ed saray lima mi'n dili: anta naayew kami, bendicionan mi; anta osilan kami, itepel mi; 

1Co 4:13 Anta aderal so galang mi, mikasikami: agawa kamin singa dutak na mundo, bulirek na ami ganagana anga ed saya nin agew. 

1Co 4:14 Ag ko isulat so sarayan bengat la a pamabaing ko ed sikayo; no ag say pamilin ko'd sikayo a singa ana' ko ran inararok. 

1Co 4:15 Ta angan wala so samplon libo a bumabangat yo ed Cristo, angaman ontan angapo so dakel ya ama yo: ta inanak ta kayo ed Cristo Jesus lapu ed evangelic 

1Co 4:16 Kanian pikasik ed sikayo ta sikayo komon so manangalig ed siak. 

1Co 4:17 Nisengeg ed saya inbakik ed sikayo si Timoteo, ya ana' ko ya inara rok tan matoor ed Katawan, a sikato so mangipanonot ed sikayo ed saray dalan ko ed Cristo, singa ibabangat ko ed amin a pasen ed balang iglesia. 

1Co 4:18 Et saray arum tinmagey so linawa ra, a singa samay agak la onla ed sikayo. 

1Co 4:19 Balet dia ed magano onla ak ed sikayo, no labay na Katawan; tan nakabatan ko, ya aliwan salita na saray nantagey na linawa, no ag say pakayari. 

1Co 4:20 Ta say panarian na Dios andi ed salita no ag dia ed pakayari. 

1Co 4:21 Anto ta so labay yo? onla ak ed sikayo ya wala so lewet, odino dia ed aro, tan dia ed espiritu na kaoyamoan? 



1Co 5:1 Ta dia ed tua dengel a wala ed sikayo so lawanan, tan satan a lawanan angapo ni ed saray Gentiles, ta sakey ed sikayo kayarianen to so asawa na ama to. 

1Co 5:2 Tan sikayo atagey so linawa yo, tan ag kayo nanermen nen saman, ta pian naekal ed pegley yo so nangawa ed satan a gawa. 

1Co 5:3 Ta dia ed katuaan to, siak, angan andid tan ak ed arap yo dia ed laman, wadtan ak ya akaarap ed espiritu, inokom ko la, a singa wadtan ak ya akaarap, so satay nangawa na sayan gawa. 

1Co 5:4 Dia ed ngaray Katawan tayo a Jesu-Cristo, atiptipon kayo, tan say espirituk, a pati pakayari Katawan tayo a Jesu-Cristo. 

1Co 5:5 Pian yawat komon itan ya too ed Satanas a kaderal na laman, pian say espiritu nilaban no agew na Katawan a Jesus. 

1Co 5:6 Say pasirayew yo aliwa'n maong. Ag yo ta amta a say daiset a levadura palebagen to so ami tipay? 

1Co 5:7 Punas yo sirin so daan ya levadura, ta pian onbalo kayo a tipay, a singa kayo andian na levadura. Ta say pasko tayo nibagat met, salanti si Cristo; 

1Co 5:8 Kanian ngilinan tayo so fiesta, aliwa a pati daan a levadura, aliwa met a dia ed lavadura na panangisip na mauges tan say karelmengan, no ag dia ed angapo a levadura na tinapay na kalinisan tan katuaan. 

1Co 5:9 Insulat ko ed sikayo ed sulat ko ya ag ki miolop komon ed saray managlawan; 

1Co 5:10 Agto kabaliksan ya amin na saray managlawan ed saya'n mundo, odino ed saray maagum tan managpatobo, odino ed saray manangigalang ed talintao; ta no ontan sirin nakaokolan yo so onpaway naani ed mundo: 

1Co 5:11 Balet natan, isulat ko ed sikayo ya ag ki miolop ed bengatlan to-o ya angan tatawagen ni na agi no managlawan, odino maagum, odino manangigalang ed talintao, odino managayew, odino managbuanges, odino managpatobo; dia ed satan a to-o ag kayo miolop a mangan. 

1Co 5:12 Ta anto so pibiangan ko a mangokom ed saray wala ed paway? Ag yo ta ra okomen so saray wala edloob? 

1Co 5:13 Balet saray wala ed paway okomen ira na Dios. Paekal yo sirin so mauges a to-o ed pegle'yo. 



1Co 6:1 Wala kasi makapangitepel ed sikayo, a no wala so kolkol to sumpa ed arum, onla ya idalem to ed arap na aliwan matunong, ya aliwan dia ed arap na sasanto? 

1Co 6:2 Odino, Ag yo ta amta a saray sasanto okomen da so mundo? et no say mundo naokom lapu ed sikayo, ag kayo kasi makana a mangokom ed sankamslagan iran pamaakaran? 

1Co 6:3 Ag yo ta amta ya okomen tayo so saray angeles? insan la kasi ed saray bengatla a nabebetangan na sayan bilay? 

1Co 6:4 Kanian no okomen yo so bengatla a nabebetangan na sayan bilay, ipasen yo'ra a mangokom so saray abebbeba ya wala ed iglesia? 

1Co 6:5 Salitaen ko so sayan pamabaing ed sikayo. Ontan kasi ya angapo so naalmo ed sikayo a sakey a maronong a too, a makayari a mangokom ed saray agagi to, 

1Co 6:6 No ag ingen say agi kolkolen to so agi, tan saya dia ed arap na saray ag manisia? 

1Co 6:7 Ontan sirin, sakey Ian kasalanan ya ambelat ed sikayo ya wala ed sikayo so kolkol ya sakey sumpa ed sakey Akin ta ag yo nitepel ya onona so saol? Akin ta et ag yo itepel ya onona so pakalames? 

1Co 6:8 Andi la ingen ta sikayon dili mangawa kayoy saol tan lames, tan dia nimet ni ed saray agagi yo. 

1Co 6:9 Odino Ag yo amta kasi ta saray ag matonong agda natawir so panaria'y Dios? Ag ki patitilaan: angan saray managlawan, angan saray manangigalang ed talintao, angan saray managsinger ed ag da asawa, angan saray binabai, angan saray milawanan ed kapara ra a laki, 

1Co 6:10 Angan saray matakew, angan saray maagum, angan saray managbaunges angan saray managpabanday, angan saray managpatobo, ag da natawir so panariay Dios. 

1Co 6:11 Tan on tan so saray arum ed sikayo nen saman: balet naurasan kayo la, balet apasantos kayo la, balet nibilang kayo la a matunong ed ngaran na Katawan a Jesu-Cristo tan dia ed Espiritu na Dios tayo. 

1Co 6:12 Ami ganagana nayari ra ed siak; balet aliwa ya amin onnepeg ira ed siak. Ami ganagana nayari ed siak; balet agak ontoek ed pakayari siopaman. 

1Co 6:13 Saray kanen onkana ra ed eges, tan say eges onkana ed saray kanen: balet say Dios deralen to so saman tan saray a. Balet say laman ag onkana ed lawanan, balet onkana ed Katawan; tan say Katawan onkana ed laman; 

1Co 6:14 Tan say Dios binangon to so Katawan, tan ontan to met bangonen to itayo lapu ed pakayari to. 

1Co 6:15 Ag yo ta amta a saray laman yo kabiangan ira nen Cristo? alaen ko ta ed saya sirin so saray kabiangan nen Cristo ta gawaen kon kabiangan na bii a paabang? Andi'n balot. 

1Co 6:16 Odino ag yo amta a say mitipon ed sakey a bii'n paabang, sakey a laman ed sikato? ta sikato kuan to ed sulat, Sikaran dua magmaliw ira'n saksakey a laman. 

1Co 6:17 Balet say mitipon ed Katawan sakey ira ya espiritu. 

1Co 6:18 Ibatikan yo so lawanan. Balang kasalanan a gawaen na to-o, wala ed paway na laman; et balet ta say mangawa na lawan mankasalanan ya onsumpa ed laman ton dili. 

1Co 6:19 Odino, ag yo ta amta a say laman yo et templo na Espiritu Santo, ya wala ed sikayo, a sikato so naawat yo ed Dios? tan aliwa a sikayo so makankien ed sikin dili; 

1Co 6:20 Ta sikayo, asaliw kayo na sakey a bill: kanian igalang yo so Dios ed laman yo. 



1Co 7:1 Natan no nipaakar ed saray bengatla ya insulat yo ed siak; Maong ed laki ya ag to diwiten so bii. 

1Co 7:2 Angaman ontan, lapu'd lawanan, balang laki wala so asawa to ya dili, tan balang bii wala komon so asawa to'y a dili. 

1Co 7:3 Say laki iter to komon ed asawa so kanepegan, tan ontan met say bii ed asawa. 

1Co 7:4 Say bii aliwa'lan sikato'y makankien ed laman ton dili, no ag say asawa: tan ontan met, say laki aliwa Ian sikato'y makankien ed laman to'n dili, no ag say bii. 

1Co 7:5 Ag kayo manpapalingoan, sakey tan sakey ed sikayo, likod lambengat no nanpaknaan yo ed pigara'n panaon, ta pian naarap yo so mikasi, tan mantipon ki lamet, ta pian si Satanas ag to kayo toksoen lapu'd ag yo pakatpel. 

1Co 7:6 Et salitaen ko so saya lapu ed panangiaboloy, aliwa a dia ed gangan. 

1Co 7:7 Balet labay ko komon ya amin a totoo singa ra siak a dili. Et balang sakey wala so dili a palangkap to a manlapu ed Dios, say sakey singa saya tan say sananey singa saman. 

1Co 7:8 Et kuan ko ed saray andian na asawa tan saray bibii a balo, Ta maong ed sikara no makapansiansia ra a singa siak. 

1Co 7:9 Et no ag ira makatpel, mankakasal ira: ta magmaong ni mankasal nen say napoolan. 

1Co 7:10 Et dia ed saray nankasal, igangan ko, aliwan siak, no ag say Katawan, Ta say bii ag misian ed asawa to. 

1Co 7:11 (Et no sikato so misian, mansiansia ya ag miasawa, no ag ingen mipolangan komon ed asawa to); tan say laki ag to kaindanen so asawa to. 

1Co 7:12 Et dia ed saray arum, siak kuan ko, aliwan say Katawan: No wala so siopaman ya agi a laki ya wala so asawa to ya ag manisia, tan no linawa to so miamong ed sikato, ag to komon kaindanen. 

1Co 7:13 Tan say bii'n wala'y asawa to'n ag manisia, tan no linawa to so mia mong ed sikato, ag to kaindanen so asawa to. 

1Co 7:14 Ta say asawan laki ya ag manisia napasanto ed bii ya asawa, tan say asawan bii ya ag manisia napasantos ed agi: ta no aliwa'n ontan saray anak yo marutak ira komon; natan balet masantos ira. 

1Co 7:15 Et no ontainan so ag manisia, paolian yo ya ontainan: say agi'n laki odino agi'n bii andi ed sirum na inkaaripen no dia ed saraya a bengatla: balet say Dios tinawag to itayo ed kareenan. 

1Co 7:16 Ta panon so pakaamtam, O bii, no nilaban mo lagi asawam? odino panon so pakaamtam, O laki, no nilaban mo lagi asawam? 

1Co 7:17 Onong a singa say inpangiotob na Katawan ed balang sakey, tan singa say inpanawag na Dios ed balang sakey, ontan komon so panakar to. Tan onia so igangan ko ed amin ya iglesia. 

1Co 7:18 Atawag so bengatla a to-o ya agalsiman? ag onpawil ya ag agal siman. Atawag so bengatla a to-o ya ag agalsiman? ag pagalsiman. 

1Co 7:19 Say kagalsiman andi kakanaan to, tan say ag kagalsiman andi kakanaan to; no ag say pananumpal na saray gangan na Dios. 

1Co 7:20 Balang to-o mansiansia komon ed pasen ya atawagan to. 

1Co 7:21 Atawag ka kasi anta aripen ka? ag mo kapagaan: et no nayarian mo so onpawil a bolos, anamot mo. 

1Co 7:22 Ta say atawag ed Katawan, anta aripen, sikato so bolos a too na Katawan: ontan met a say atawag anta bolos, sikato so aripen nen Cristo. 

1Co 7:23 Sikayo asaliw kayo ed sakey a bili; ag kayo magmaliw ya aripen na toto-o. 

1Co 7:24 Agagi, balang sakey, manayam komon ed Dios dia ed atawagan to. 

1Co 7:25 No nipaakar ed saray mamarikit, angapo ed siak so gangan na Katawan: angaman ontan iter ko'y kaisipan ko, a singa sakey ya akagamor na panangasi Katawan ta pian napanpiaan. 

1Co 7:26 Kanian isipen ko a saya et maong lapu'd irap tayo natan, a salanti maong ed asawan ya ontan to la. 

1Co 7:27 Asinger ka ed asawan bii? ag mo aanapen so kabolos mo. Nablos ka ed asawan bii? ag mo aanapen so bi-i. 

1Co 7:28 Et angan mangasawa ka, ag ka makapankasalanan: tan no sakey a marikit miasawa, ag makapankasalanan. Balet saraya wala naani irap da ed laman: tan labay ko ya ilaban takayo. 

1Co 7:29 Et kuan ko yo, agagi, ta say panaon apatikeyan la, ta pian manlapu ed natan, saray lalaki ya walaan na asawa, magmaliw ira a singa angapo so asawa ra; 

1Co 7:30 Tan saray mannangis, singa ra ag mannangis; tan saray mangayaga, singa ra ag mangayaga; tan saray manaliw, singa angapo ed sikara; 

1Co 7:31 Tan saray managamil ed mun do, agda komon aagamilen ya alabas: ta say ugali na saya'n mundo nana-ebas. 

1Co 7:32 Et labay ko komon a bolos kayo ed saray kapagaan. Say ag angasawa panpagaan to so saray kien na Katawan, no panon kasi pamalike'to ed Katawan: 

1Co 7:33 Balet say angasawa panpagaan to so saray kayarian na mundo, no panon kasi pamalike'to ed asawa to. 

1Co 7:34 Tan wala met so pandumaan na bi-i ya akiasawa tan say marikit. Say ag ni akiasawa panpagaan to so saray kayarian na Katawan, ta pian nayarian to so onsanta ed laman tan espiritu met: et say akiasawa panpagaan to so saray kayarian na mundo, no panon kasi pamalike'to ed asawa to. 

1Co 7:35 Tan salitaen ko so saraya ed kaabigan yo; aliwan pangalot ko ed sikayo, no ag lapu ed manepeg, pian panlinkoran yo so Katawan ed andi talibaga. 

1Co 7:36 Et no siopaman a to-o a mangawa na ag manepeg ed mariki'to, no onlabas la ed bulaklak na taon to, tan nakaokolan, gawaen to so panaglabay to; ag mankasalanan; manaasawa ra. 

1Co 7:37 Balet say mabiskeg ed puso to ya angapo so pankaokolan to'n mabiskeg nipaakar ed linawa to'n dili, tan ginetma to ed puso ton dili so pangyatol to na mariki'to, maong so gawaen to. 

1Co 7:38 Kanian say mamaasawa ed anak to'n marikit maong so gawaen to; tan say ag mamaasawa ed sikato, magmaong so gawaen to. 

1Co 7:39 Say bi-i asinger legan a mabilay so asawa to; balet no onpatey so asawa, sikato so bolos a miasawa ed labay to; dia ed linawa na Katawan lambengat. 

1Co 7:40 Et lalon magayaga no ontan to la natan, onong ed isip ko: tan isip ko ya wala ed siak met so Espiritu na Dios. 



1Co 8:1 Natan no nipaakar ed saray bengatla'n nibagat ed saray talintao: Amta mi ta sikitin amin wala so kakabatan tayo. Say kakabatan patageyen to so linawa, balet say panangaro so mamaabig. 

1Co 8:2 No say siopaman a to-o a mangisip a kaba'to so anto kaman a bengatla, angapo ni kaba'to a singa nepeg to a kabaten; 

1Co 8:3 Et no siopaman a to-o kaba'to so Dios, ontan met a sikato'y kabat na Dios. 

1Co 8:4 No nipaakar sirin ed pangan ed saray bengatla ran nibagat ed saray talintao, amta tayo a sakey a talintao angapo so kakanaan ko ed mundo, tan angapo so arum a Dios no ag saksakey a bokor. 

1Co 8:5 Ta angan wala so tatawagen ya dirios, angan dia ed tawen odino dia ed dalin; a singa wala so dakel a dirios tan dakel a kakatawan; 

1Co 8:6 No dia'd sikami wala so saksakey a Dios, say Ama, a sikato so panlapuan na ami ganagana, tan sika-tayo dia ed sikato; tan saksakey a Katawan, si Jesu-Cristo, a diad panamegley to wala so ami ganagana, tan sikatayo diad panamegley to. 

1Co 8:7 Angaman ontan, angapo ed saray amin a totoo so saya'n kakabatan: no ag ingen saray arum angar natan niluam ira ed talintao, mangan ira a singa'ra mangan na sakey a bengatla ya inbagat ed sakey a talintao; tan say linawara ed puso ra, bangta makapuy nadutakan. 

1Co 8:8 Balet say kanen ag to itayo pagmaliwen ya mabli ed Dios: ag itayo mauguges no ag itayo mangan'; tan ag itayo magmaong no mangan itayo. 

1Co 8:9 Et imano yo, ta ag la piga no saya'n inkabulos yo magmaliw a kagapolan na saray makapuy. 

1Co 8:10 Ta no wala so makanengneng ed sika, ya wala so kakabatan mo a manyodyorong ka a mangan diman ed templo na talintao, ag kasi narag-dag so linawa na puso to, sikato anta makapuy, a mangan na saray bengatla'n nibagat ed saray talintao? 

1Co 8:11 Ta lapu ed kakabatan mo say makapuy nabalang, say agi a lapu ed sikato inatey si Cristo. 

1Co 8:12 Tan mankasalanan kayo na onia ya onsumpa ed saray agagi, tan sinugatan yo so linawa na puso ra bang nen makapuy, mankasalanan kayo na onsumpa ed Cristo. 

1Co 8:13 Kanian no say kanen so makalanor a katiroran na agik, agak mansira na asalian a balot angan kapi-gan man, ta pian aliwa siak so sengeg na katiroran na agik. 



1Co 9:1 Agak ta bolos? agak ta apostol? ag ko ta anengneng si Jesus a Katawan tayo? aliwa tan sikayo ra so kimey ko ed Katawan? 

1Co 9:2 No aliwa ak ya apostol ed saray arum, andi duarua balet ya apostol ak ed sikayo: ta sikayo lanti so tata'k na inkaapostol ko ed Katawan. 

1Co 9:3 Say ebat ko ed saray manumal ed siak saya. 

1Co 9:4 Angapo ta so pankatonongan mi a mangan tan oninum? 

1Co 9:5 Angapo ta so pankatonongan mi a mangawit na sakey ya asawa a mananisia, a singa saray arum ya apostoles, tan saray agagi Katawan, tan si Cefas? 

1Co 9:6 Odino siak lambengat tan si Bernabe angapo ta so katonongan mi ya ontonda'n onkimey? 

1Co 9:7 Siopatan sondalo so mansian sia'n manlinkor a bayaran to so gastos to'n dili? siopa ta so mantanem na uvas ya ag mangan na bunga to? odino, siopa ta so mamastol na ayep ya ag natagano ed gatas na ayep? 

1Co 9:8 Ibagak ta so sarayan bengatla onong na ugali na toto-o? odino say gangan ag to ta ibabaga met lanlamang? 

1Co 9:9 Ta nisulat ed gangan nen Moises, Ag mo balongosan so vaca a mangiilik na maiz. Panpagaan ta na Dios so saray vaca, 

1Co 9:10 Odino kuan to a tua lapu'd sikatayo? On, lapu ed sikatayo, andi duarua, nisulat so saya, ta say manbaka nepeg to so manbaka a siiilalo, tan say mangiling, mangiling a siiilalo ed pinabang to. 

1Co 9:11 No intane'mi ed sikayo so saray bengatla a nipaakar ed espiritu, baleg so kana to a manani kami ed sa ray bengatla a kien yo nipaakar ed laman? 

1Co 9:12 No saray arum minabang ira ed saya a pakauley ed sikayo, ag lalo kasi ed sikami? Et angaman ontan, ag mi inagamil so sayan pakauley; noag ingen itepel mi ya amin, ta pian ag kami mangaway makasbel ed evangelio nen Cristo. 

1Co 9:13 Ag yo ta amta a saray mankimey ed saray bengatla a sagrado, mangan ira ed saray kien na templo, tan saray manlinkor ed altar mibiang ira ed altar? 

1Co 9:14 Ontan met ya ingangan na Katawan ya saray mangipulong ed evangelio, manbilay ira ed evangelio. 

1Co 9:15 Balet angapo so inagamil ko ed saraya'n bengatla: tan ag ko isulat iraya ta pian nagawa ya ontan ed siak; ta magmaong ni onpatey ak nen say siopaman a too pagmaliwen to ya andi kakanaan so gloria. 

1Co 9:16 Ta no ipulong ko so evangelio, angapo so pangloriaan ko; ta say kapilitan sikato so amasuut ed siak; et abagey ak la no ag ko ipulong so evangelic 

1Co 9:17 Ta no gawaen ko so saya ed bolos na linawak a dili, wala so upak: et no andi ed linawak a dili, wala so betang ko a managasikaso a nipia ed siak. 

1Co 9:18 Anto sirin so upak? Ta, bang no ipulong ko so evangelio, gawaen ko ya angapo so bayar na evangelio, tan say panagamil ko ag onlabas ed pakauley ko ed evangelio. 

1Co 9:19 Ta angan bolos ak ed ami to-o, inpaaripen ak ed amin, ta pian makatalo ak ni dakdakel. 

1Co 9:20 Tan dia ed saray Judio, nagmaliwak a singa Judio, ta pian na alak so saray Judio; dia ed saray wala ed silong na gangan, singa wala ed silong na gangan, angan andi ak a dili ed silong na gangan, ta pian na alak so saray wala ed silong na gangan; 

1Co 9:21 Dia ed saray angapo so gangan, singa angapo so gangan, ali-wa ya angapo ak ed gangan na Dios, no ag dia ed silong na gangan nen Cristo, pian naalak so saray angapo so gangan. 

1Co 9:22 Dia ed saray makapuy nagmaliwak a makapuy, pian naalak so saray makapuy: nagmaliwak ya ami ganagana ed ami'n day toto-o, ta pian dia ed ami gawa nilaban ko so saray arum. 

1Co 9:23 Tan gagawaen ko ra ra ya amin nisengeg ed evangelio, pian makapinabang ak ed sikato. 

1Co 9:24 Ag yo ta amta a saray manlolomba ombatik ira ya amin, et saksakey so makala na upa? Batik kayo siri on tan; ta pian makala kayo. 

1Co 9:25 Tan amin a mampapasal ed batikan, sikara so mandang ka ed ami ganagana. Natan sikara gagawaen da so saya pian naawat da so naderal a balanget; balet sikatayo say ag naderal. 

1Co 9:26 Kanian onia ombatik ak, aliwa a singa panduaruaan; onia miponi tian ak, aliwa a singa say manlewet ed dagem: 

1Co 9:27 No ag ingen leweten ko so laman ko, tan yan ko ed silong na kaaripenan: ta ag la piga no nagawa, no kayarik ya angipulong ed saray arum, siak a dili so nipulisay. 



1Co 10:1 Ta ag ko labay, agagi, ya ag yo naamtaan a saray kaamaan tayo amin da wala'ra nensaman ed silong na lurem, tan amin da dinmalan ira ed pegley na dayat; 

1Co 10:2 Tan amin da abinyagan ira ed Moises dia ed lurem tan dia ed dayat; 

1Co 10:3 Tan angan iran amin ed saman met ya maespiritu'n kanen; 

1Co 10:4 Tan inminum iran amin ed saman met ya maespiritu'n iinumen: lapu ed inminum ira ed maespiritu a baton dampay ya tinmombok ed sikara: tan say baton dampay si Cristo. 

1Co 10:5 Angaman on tan karaklan ed sikara ag da apaliket so Dios: ta nagbara ed kalawakan. 

1Co 10:6 Natan saraya'n bengatla panuliranan ed sikatayo, ta pian ag itayo unagum ed saray mauges a bengatla, a singa inaguman da met. 

1Co 10:7 Tan ag kayo komon mangigalang ed saray talintao, singa saray arum ed sikara; onong na nisulat, Saray toto-o imyorong ira a mangan tan oninum, tan inmalagey ira a mangalaw. 

1Co 10:8 Tan ag itayo met manlawan, a singa arum ed sikara a mangawara, tan naplag ed sikara ed sanagew so duamplo tan talon libo. 

1Co 10:9 Tan ag tayo komon gawaen so panalsali ed Katawan a singa saray arum ed sikara nangawa ra na panalsali, tan abagbag ira ed saray uleg. 

1Co 10:10 Tan ag kayo mantalabutob komon, a singa arum ed sikara nantalabutob ira, tan inatey ira ed managbagbag. 

1Co 10:11 Natan saraya'n bengatla agawa ed sikara a singa uliran: tan nisulat ira a bilin ed sikatayo, ya asabian da so kasumpalan na saya'n panaon. 

1Co 10:12 Kanian say mangisip a manalalagey, imanoen to komon ompan napelag. 

1Co 10:13 Ag kayo asabian na bengatla'n katotokso no ag samay nitepel na ami to-o: bangbalet say Dios matoor, ta ag to kayo paulian a natokso na onlabas ed nayarian yo; no ag ingen pati tokso, mangawa met na dalan a paliisan, ta pian nayarian yo ya itepel. 

1Co 10:14 Kanian, inararok ira, ibatikan yo so saray talintao. 

1Co 10:15 Misasalita ak a singa ed saray makabat; nonoten yo so kuan ko. 

1Co 10:16 Say copa na bendicion a sikatoy bendicionan tayo, aliwa ta'n sikato so pakapinabangan tayo ed dala nen Cristo? Say tinapay a pisagen tayo, aliwa ta'n sikato so pakapinabangan tayo ed laman nen Cristo? 

1Co 10:17 Ta angan dakel itayo, saksakey itayo a tinapay, saksakey a laman: ta amin tayo minabang itayo ed saksakey a tinapay, 

1Co 10:18 Nengneng yo so Israel onong ed laman: saray mangan na bagat ag ira kasi makapinabang ed altar? 

1Co 10:19 Anto so ikuan ko sirin? ta say bengatla ya inbagat ed saray talintao wala so kakanaan to, odino say talintao wala so kakanaan to? 

1Co 10:20 Balet kuan ko, ta saray bengatla ya ibagat na saray Gentiles, ibagat da ed saray demonios, ya aliwan dia ed Dios: tan ag ko labay komon a minabang kayo ed saray demonios. 

1Co 10:21 Ag yo nayarian so oninum ed copa na Katawan, tan say copa na saray demonios: ag yo nayari minabang ed dulang na Katawan, tan say dulang na saray demonios. 

1Co 10:22 Naragdag tayo kasi Katawan a mangimon? mabibiskeg itayo ta nen sikato? 

1Co 10:23 Ami bengatla niaboloy, bangbalet aliwa'n amin et manepeg. Ami bengatla niaboloy; bangbalet ta aliwa ya amin da mamabiskeg. 

1Co 10:24 Angapo komon so siopa'n to-o a mananap na kaabigan to'n dili, no ag say kaabigan na kapara to'n to-o, 

1Co 10:25 Dia ed amin ya ilako ed tindaan, mangan kayo, angapo la so tepettepeten yo lapu ed conciencia; 

1Co 10:26 Ta say dalin kien na Katawan, tan ganagana a lugan to. 

1Co 10:27 No sakey ed saray ag manisia bagaan tc kayo ed sakey a fiesta, tan labay yo so onia; ganagana'n isaklang da ed arap yo, akan yo, angapo la so tepettepeten yo lapu ed conciencia. 

1Co 10:28 Bangbalet no wala so siopaman a to-o'n mangibaga ed sikayo, Saya niiter ed bagat, ag yo kakanen, a nisengeg ed saman so angipaliwawa, tan nisengeg ed conciencia; 

1Co 10:29 Conciencia, kuan ko, aliwa'n say kien mo, no ag say kien na sakey; ta akin kasi et naokom so kabolosan ko lapu ed conciencia na sananey? 

1Co 10:30 No minabang ak a tekep na pisasalamat, akin kasi et paugsen ak nisengeg ed saman so pisalamatan ko? 

1Co 10:31 Angan mangan kayo sirin, odino oninum, odino antokaman a gawaen yo, gawa yo ya amin ed gloria na Dios. 

1Co 10:32 Ag kayo mangiiter na sengeg na katiroran, angan dia ed saray Judio, angan dia ed saray Griego, angan dia ed iglesia na Dios: 

1Co 10:33 Singa met siak paliketen ko ya ami too ed amiganagana, ag ko aanapen so gungunak a dili, no ag say gunguna na karaklan, pian nilaban ira. 



1Co 11:1 Mialig kayo komon ed siak, singa siak met ed Cristo. 

1Co 11:2 Natan dayewen takayo ta nonoten yo ak ed ami ganagana, tan yatol yo a malet so saray bangat ed onong na inpangyawat ko ed sikayo. 

1Co 11:3 Bangbalet labay ko komon ya kabaten yo a say olo na balang laki si Cristo; tan say olo na balang bi-i say laki; tan say olo nen Cristo say Dios. 

1Co 11:4 Balang laki a manpipikasi odino manpaparles a pinandongan so olo to, pabandayen to so olo to. 

1Co 11:5 Balet balang bi-i a manpipikasi odino manpaparles ya ag to pinandongan so olo pabandayen to so olo to, ta singa met no akiskisan so olo to. 

1Co 11:6 Ta no sakey a bi-i ag nanpandong, mankiskis met: et no sakey a makapabaing ed bii a manpoklis odino nakiskisan, manpandong komon. 

1Co 11:7 Ta say laki diad tua, ag manepeg a pandongan to so olo to, ta sikato so talintao tan gloria na Dios: bang say bi-i sikato so gloria na laki. 

1Co 11:8 Ta say laki ag dia ed bi-i, no ag say bi-i dia ed laki: 

1Co 11:9 Ta ag met apalsa so laki a nitalaga ed bi-i; no ag say bi-i nitalaga ed laki: 

1Co 11:10 Lapu ed saya a sengegan manepeg a say bi-i wala so sakey a tanda na pakayari ed tapew na olo to lapu ed saray angeles. 

1Co 11:11 Angaman ontan say bi-i ag ayadyari ya andi laki, ontan met na laki ya andi bi-i, ed Katawan. 

1Co 11:12 Ta singa say bi-i kien na laki, ontan met say laki lapu ed bii; balet ami ganagana kien ira na Dios. 

1Co 11:13 Isisip yo pa ed sikayo'n dili: manepeg kasi ed sakey a bi-i a manpipikasi ed Dios ya ag manpandong? 

1Co 11:14 Say dili'n inkato-o ag to kayo ta ibangat a no sakey a laki andukey so buek to ed sakey a makapabanday ed sikato? 

1Co 11:15 Balet ta no sakey a bi-i andu key so buek to, sakey a galang ed sikato: ta say buek to niiter ed sikato a sakbong to. 

1Co 11:16 Et no wala so siopan too a nengneng to so makolkol, ag mi naugalian itan, tan angapo met ed saray iglesia na Dios. 

1Co 11:17 Et dia ed pangibilin ko ed sikayo ed saya, ag ta kayo idayew ta bangno mantitipon kayo aliwa'n lapud magmaong, no ag ingen mauguges. 

1Co 11:18 Ta onona ed amin, bang no mantitipon kayo ed iglesia narengelan ko ya wala'ra'y kolkolan ed kasiksikanan yo; tan no maminsan manisia ak. 

1Co 11:19 Tan nakaokolan met ya wala'ra so herejias ed kasiksikanan yo, pian saray naabobonan nipatnag ira ed kasiksikanan yo. 

1Co 11:20 Bang no mantitipon kayo sirin, ag nayari a kanen yo so pangdeman na Katawan: 

1Co 11:21 Ta say panamangdem yo balang sakey kanen to ed ona na sakey so dilin pangdeman to, tan say sakey narasan, say sakey abuek. 

1Co 11:22 Anto? angapo tay kaabungan yo a panganan yo tan inuman yo? odino modmoraen yo so iglesia na Dios tan pabaingan yo'ra so andian? Anto kasi ibagak ed sikayo? idayew ta kayo kasi ed saya? Ag ta kayo idayew ed saya. 

1Co 11:23 Ta inawat ko ed Katawan a sikato met so inyawat ko ed sikayo, a say Katawan a Jesus dia eo. saman a labi ya inkiawa'to, angala na tinapay; 

1Co 11:24 Tan nen akapisalamat la, pinisag to, tan inkuan to, Saya sikato so laman ko, a napisag lapu ed sikayo: gawa yo so saya a pannodnonotan yo ed siak. 

1Co 11:25 Ontan met say copa, nen kayari to a nangdem, kuan to, Saya'n copa sikato so Balon Sipan ed dalak: gawa yo so saya kapag no inuman yo, a pannodnonotan yo ed siak. 

1Co 11:26 Ta kapag no kanen yo so saya a tinapay, tan inuman yo so copa, ipakabat yo so inpatey na Katawan anga ed isabi to. 

1Co 11:27 Kanian say siopaman a mangan ed tinapay tan oninum ed copa na Katawan ya ag makana mankasalanan ed laman tan dala na Katawan. 

1Co 11:28 Et salien na to-o ed sikaton dili, tan ontan mangan na tinapay, tan oninum ed copa. 

1Co 11:29 Ta say mangan tan oninum, kanen to tan inumen to so kaokom ed inkasikaton dili, no agto ibiig so laman. 

1Co 11:30 Lapud sayan sengegan dakel ed kasiksikanan yo so makapuy tan mainagem, tan aliwan daiset iray naugip. 

1Co 11:31 Et no ibiig tayo'y inasikatayon dili komon, ag itayo naokom. 

1Co 11:32 Et sano naokom itayo, adusa itayo ed Katawan, ta pian ag itayo nadusa a pati mundo. 

1Co 11:33 Kanian, agagik, sano mantitipon kayo a mangan, manaalagaran kayo. 

1Co 11:34 No siopaman a to-on narasan mangan ni ed abung; pian say pantitipon yo ag magmaliw a kaokom. Tan saray arum oksoyen ko ra sano onsabi ak. 



1Co 12:1 Natan no nipaakar ed saray maespiritu'n langkap, agagi, ag ko labay komon ya ag yo nakabatan. 

1Co 12:2 Amta yo ta nen Gentil kayo ni, intengteng kayo ed sarayan emel a talintao, ed angan panon ya inkitengteng yo. 

1Co 12:3 Kanian ipakabat ko ed sikayo, ta angapo so to-o a mansalita dia ed Espiritu na Dios a kuan to, Si Jesus naayew; tan angapo so to-o a makapangibaga, Si Jesus sikato so Katawan, no ag ingen dia ed Espiritu Santo. 

1Co 12:4 Natan wala so panduruma na saray langkap, balet saksakey ya Espiritu. 

1Co 12:5 Tan wala so panduruma na saray panagpangolo tan saksakey a Katawan. 

1Co 12:6 Tan wala so panduruma na saray panagkimey, balet saksakey a Dios, a sikato so mangawa ed ami ganagana ed amin. 

1Co 12:7 Balet niiter ed balang sakey so kipapatnag na Espiritu a paninawaan met. 

1Co 12:8 Ta dia ed sakey niiter so salita na kakabatan lapu ed Espiritu; tan ed arum say salita ya karonongan, onong ed dilin Espiritu: 

1Co 12:9 Ed arum pananisia, lapu ed dili ya Espiritu; tan ed arum saray langkap ed pananambal, lapu ed saksakey ya Espiritu; 

1Co 12:10 Tan ed arum say pakagawa ed saray pakelaw; tan ed sananey say profecia, tan ed arum say panangibiig ed saray espiritu: ed arum saray nanbabangil a nengneng na salita; tan ed arum say panangipatalos ed saray salita: 

1Co 12:11 Et amin da ra nia gawaen na saksakey tan say dili ya Espiritu, yotob to ed balang sakey onong na panaglabay to. 

1Co 12:12 Ta singa say laman sakey, tan wala so dakel, a kabiangan to, tan amin a kabiangan na laman, anta dakel, saksakey ira a laman; ontan met si Cristo. 

1Co 12:13 Ta dia ed sakey ya Espiritu abinyagan itayo amin ed sakey a laman, angan Judios odino Griegos, angan aripen odino bolos; tan apainum itayo'n amin ed sakey ya Espiritu. 

1Co 12:14 Ta say laman aliwan sakey a kabiangan, no ag amayamay. 

1Co 12:15 No say sali ibaga to, Bangta aliwa ak a lima, agak kabiangan na laman; aliwan lapu ed satan ed ag kabiangan na laman. 

1Co 12:16 Tan no say layag ibaga to, Bangta aliwa ak a mata, agak kabiangan na laman; aliwa a lapu ed satan ya ag kabiangan na laman. 

1Co 12:17 Et no say masimoon a laman et mata komon, iner so kawalaan na pakadngel? Et no say amin et pakadngel komon, iner so kawalaan na pakaangob? 

1Co 12:18 Balet natan say Dios inpasen to ra so kabiangan balang sakey ed sikara ed laman, a singa say apaabig to. 

1Co 12:19 Ta no amin da sakey iran kabiangan komon, iner so kawalaan na laman? 

1Co 12:20 Balet natan dakel ira'n kabiangan, balet sakey a laman. 

1Co 12:21 Tan say mata ag to nayarian ya ibaga ed lima, Ag ta ka nakaokolan: odino say olo met ed saray sali, Ag ta kayo nakaokolan. 

1Co 12:22 Sumlang ingen, ta saray kabiangan na laman ya iisipen ira'n nagkalalon makapuy sikara so nakaolan: 

1Co 12:23 Tan saray kabiangan na laman, ya isipen tayo ra a kulang na galang, sikara so kawesan tayo na daakan a galang; tan saray mabanday tayo a kabiangan lalo'n daakan so karakpan da; 

1Co 12:24 Ta saray marakep tayo a kabiangan ag ira kaokolan: balet say Dios inoksoy to so laman ed sikato a initdan to na lalo'n daakan a galang so kabiangan a makulang; 

1Co 12:25 Pian angapo so pansisian ed laman, no ag saray kabiangan wala so dili a panagpaga ra ed sakey tan sakey. 

1Co 12:26 Tan no nairapan so sakey a kabiangan, amin a kabiangan miiirap ira ed sikato; odino sakey a kabiangan so napagalangan, amin da'y kabiangan mililiket ira ed sikato. 

1Co 12:27 Natan sikayo so laman nen Cristo, tan balang sakey kabiangan to. 

1Co 12:28 Tan say Dios inpasen to so arum ed iglesia, inmona saray apostoles, komadua saray profetas, komatlo saray managbangat, insan saray pakelaw, insan saray langkap ed pananam-bal, saray pananolang, saray panaguley, saray nagsisananey a salita. 

1Co 12:29 Apostoles ira kasi ya amin? profetas ira kasi ya amin? managbangat ira kasi ya amin? managawa ra kasi ya amin na pakelaw? 

1Co 12:30 Walaan ta ra'n amin na langkap da ed pananambal? makasalita ta ra'n amin ed saray salita? makapangitalos ya amin? 

1Co 12:31 Balet panpirawatan yo a sisese seg so saray ankabkabaleg a langkap. Tan sakey a sankaabigan ni a dalan so ipanengneng ko ed sikayo. 



1Co 13:1 No mansalita ak komon ed dila na toto-o, tan saray angeles, balet angapo'y arok, nagawaak a singa mantaknol a gansa odino manbanengbeng a piangpiang. 

1Co 13:2 Tan no wala komon so langkap na inkaprofeta ed siak, tan amtak komon ya amin so misterios tan amin ya karonongan; tan no wala komon ya amin ed siak so pananisia, ta pian napaalis ko komon so saray kapa-landeyan, et no angapo'y arok andi kakanaan ko. 

1Co 13:3 Tan no ipayabol ko komon ya ami kayarian ko pian napakan ko'ray duruka, tan no iter ko komon so laman ko a papoolan, et no angapo'y arok komon, angapo so nagungunak. 

1Co 13:4 Say aro manangitepel, tan maoyamo; say aro angapoy sible'to; say aro ag to ipasirayew so inkasikato, aliwa'n mapangta, 

1Co 13:5 Aliwa'n mabanday so kagagawa to, ag to anapen so kien to, ag manpasnok, ag manisip na mauges; 

1Co 13:6 Ag to panliketan so ag onkatunongan, balet manliket ed katuaan; 

1Co 13:7 Amin itepel to, amin sisiaen to, amin ilaloan to, amin songduan to. 

1Co 13:8 Say aro ag balot manganga: et angan wala ni so saray profecias, manganga ira, angan wala ni ray salita, ontonda ra; angan wala ni ray karonongan, naerep ira. 

1Co 13:9 Ta amta tayo so arum, tan profetaan tayo so arum: 

1Co 13:10 Et bang no say ayadyari so ondateng, say ag ni ayadyari so naekal. 

1Co 13:11 Nen ugaw ak, nansasalita ak a singa ugaw, akalikna ak a singa ugaw, nanisip ak, a singa ugaw: natan ta nagmaliwak a to-o, paulian ko ray kagagawa na ugaw. 

1Co 13:12 Ta natan onnengneng itayo ed sakey a salming ed mabilunget; balet insan lupalupaan; natan amtak so arum; et no ontan kabaten ko a nagnap a singa met inpakapikabat ed siak a nagnap. 

1Co 13:13 Et natan mansiansia so pananisia, ilalo, aro, sarayan talo; et say kabalbalgan ed saraya say aro. 



1Co 14:1 Tomb ok yo so aro; panpirawatan yo ni marlang so maespiritu'n lang kap balet lalo la no manprofeta kayo. 

1Co 14:2 Ta say mansalita na ag kabat a salita ag misalita ed saray totoo, no ag dia ed Dios; ta angapo so to-o makatalos; et dia ed espiritu sikato'y mansalita na saray misterios. 

1Co 14:3 Et say manprofeta mansalita ed ibibiskeg na toto-o, tan panbilin, tan panligliwa. 

1Co 14:4 Say mansalita na agkabat a salita pabiskegen to so sikaton dili; et say manprofeta pabiskegen to so iglesia. 

1Co 14:5 Natan labay ko komon a makasalita kayo ya amin na ag kabat ira a salita, et lalo la komon no manprofeta kayo: tan babaleg so manprofeta nen say mansalita na saray ag kabat a salita, likod no ipatalos to, pian say iglesia et onbiskeg. 

1Co 14:6 Et natan, agagi, no onla ed sikayo a mansalita na ag kabat ira'n salita, anto kasi nagungunak ed sikayo, likod no kasalita takayo, balang la ed pamaakaran na puyan, ono pikakabat, ono panamarles, odino lapu ed bangat? 

1Co 14:7 Angan saray bengat la'ran andian na bilay, ya ontanol; say tololi odino arpa, no ag dara itdan na pandurumaan na tanol da, panon kasi sirin so pakapangibiig ed tanol na tololi odino arpa? 

1Co 14:8 Ta no say trumpeta ontanol natanol a panduaruaan, siopa kasi makapanparaan a mibakal? 

1Co 14:9 Ontan kayo met, no dia ed dila ag yo bitlaen so saray salitan mainomay a talosan, panon so pakaamta na sasalitaen? ta mansalita kayo ed dagem. 

1Co 14:10 Wala ray amayamay a nengneng na voces ed mundo, tan angapo'y nengneng ya angapo so kabaliksan to. 

1Co 14:11 No sirin ag ko natalosan so ka baliksan na voces, sankaili ak ed mansasalita, tan say mansasalita sankaili ed siak.

1Co 14:12 Ontan met sikayo, nanlapu ed sikayo sa maagum ed saray maespiritu'n langkap, seetan yo ya ondaak ed sikayo so ibiskeg na Iglesia. 

1Co 14:13 Kanian say mansalita na ag kabat a salita, manpikasi tan nipataios to komon. 

1Co 14:14 Ta no manpikasi ak et dia ed salita ya ag kabat, say espirituk so manpikasi, et say kalakal ko ag mangiter na bunga. 

1Co 14:15 Anto so wala sirin? manpikasiak a tekep na espiritu, tan manpikasi ak a tekep na pakatalos ko met: mikanta ak a tekep na espiritu, tan mikanta ak a tekep na pakatalos ko met. 

1Co 14:16 Ta no andi, no sika bendicionan mo a tekep na espiritu, say onletneg ed pasen ya andi kabat, panon to'n mangibaga na Amen ed sangpot na pangiter mo na pisasalamat, lapu ed ag to natalosan so ibagam? 

1Co 14:17 Ta sika tua a maong so pisasalamat mo, et say sananey ag apabiskeg. 

1Co 14:18 Misalamat ak ed Dios ko ta makasalita ak na dakdakel ni a salita ya ag kabat nen say sikayon amin: 

1Co 14:19 Angaman ontan dia ed iglesia lablabay ko ni mansalita na limaran salita a tekep na pakatalos ko, pian nabangatan ko met komon so saray arum, nen say samplonlibo ya salita ag kabat. 

1Co 14:20 Agagi, ag kayo manugawugawan ed isip: angaman ontan manugawugawan kayo ed kaugsan, et matatken kayo ed isip. 

1Co 14:21 Dia ed gangan nisulat, Lapu ed saray toto-o na ag kabat a salita, tan ed bibil na saray sankaili, mansalita ak ed saya'n baley; tan angaman ontan ag da ak dengelen, kuan na Katawan. 

1Co 14:22 Kanian saray salita sakey ira'n tanda, aliwan saray manisia, no ag dia ed saray ag manisia: et say panangiprofeta sakey a tanda, aliwan dia ed saray ag manisia, no ag dia ed saray manisia. 

1Co 14:23 No ontan sirin say amin ya iglesia mantitipon, tan amin mansasalia' ra na ag kabat a salita, tan onloob so totoo ya angapo so bangat odino saray ag manisia, ag da kasi ibaga a makulangkulang kayo? 

1Co 14:24 Et no profeta'ra ya amin, tan onloob so bengatla ya ag manisia odino andi aral, napasoot da so linawa to, tan naokom ira ya amin. 

1Co 14:25 Saray maamot na puso to nipatnag ira; tan ontan idakmomo to so lupa to ed dalin tan igalang to so Dios, patuaen to a say Dios wala ed sikayo dia ed tua. 

1Co 14:26 Anto sirin agagi? Sano mantitipon kayo, balang sakey wala so salmo, wala so banga'to, wala so puyan to, wala so salita to ya ag kabat, wala so panangipatalos to. Na-gawa komon iraya ya amin pian sikara so lalo ya biskegan. 

1Co 14:27 No wala'y siopaman a to- a mansalita na salitan ag kabat, mamidua labat odino mamitlo katagtageyan to la tan, tan mantotombokan; tan sakey so mangipatalos: 

1Co 14:28 Et no angapo so mangipatalos ag oneseesel komon ed Iglesia; tan misalita ed sikaton dili tan dia'd Dios. 

1Co 14:29 Tan saray prof etas, mansalita ra komon na duara odino talora, tan saray arum manisip ira. 

1Co 14:30 Et no walay bengatla nipuyan ed sakey a manyodyorong say akaona onton da komon a mansalita. 

1Co 14:31 Ta amin yo nayarian yo so mangiprofetay sakey, pian makaaral ira'n amin, tan naligliwa ra'n amin, 

1Co 14:32 Tan say espiritu na saray profetas pauleyan ira ed saray prof etas; 

1Co 14:33 Ta say Dios aliwa'n Dios na kolkol, no ag kareenan. Singa dia ed amin ya iglesias na saray sasantos, 

1Co 14:34 Ag ira komon oneesel so bibi-i ed saray iglesia: ta ag niaboloy ed sikara so mansalita; et pauleyan ira komon a singa kuan na gangan met. 

1Co 14:35 Tan no labay da komon ya aralen so bengatla, tepeten da ed asawara ed abung: ta mabanday ed' sakey a bi-i so mansalita ed iglesia. 

1Co 14:36 Anto? nanlapu ed sikayo kasi so salita na Dios, odino sinmabi a bokor ed sikayo? 

1Co 14:37 No siopaman a to-o isipen to ed sikaton dili a profeta odino maespiritu, kabaten to komon ira-ya a isulat ko ed sikayo ta sikara so gangan na Katawan. 

1Co 14:38 Et no siopaman a to-o labay to ya angapoy amta to, angapo komon sirin so amta to. 

1Co 14:39 Kanian, agagi, panpirawatan yo a marlang so manprofeta, tan ag yo isebel so pansalita na saray salita ya ag kabat. 

1Co 14:40 Et nagawa komon so sarayan amin ed kasimpitan tan maoksoy. 



1Co 15:1 Natan ipakabat ko ed sikayo, agagi, so evangelio ya inpulong ko ed sikayo, a sikato met so inawat yo, dia ed sikato met so kawalaan yo, 

1Co 15:2 Lapu ed sikato met nilaban kayo; no egnaan yon malet so saray salitan inpulong ko ed sikayo, likod no anisia kayo ya angapo'y kabaliksan to. 

1Co 15:3 Ta inbangat ko ed sikayo ya inmona so inawat ko met, si Cristo inatey lapu ed saray kasalanan tayo onong na saray sulat; 

1Co 15:4 Tan inkotkot; tan inmolin binmilay nen komatlon agew onong na saray sulat; 

1Co 15:5 Tan pinmanengneng ed Cefas insan dia ed saray labindua; 

1Co 15:6 Insan pinmanengneng ed masolok a limanlasus ya agagi ya aminpinsan, say karaklan ed sikara atilak nira anga ed natan, et saray arum naugip lara; 

1Co 15:7 Insan pinmanengneng ed Santiago; insan dia ed saray Apostoles; 

1Co 15:8 Tan dia ed kaonoran na amin, singa sakey a lukon a nakal, pinmanengneng met ed siak. 

1Co 15:9 Ta siak so kamelagan ed saray Apostoles, tan agak manepeg ya ingaran na Apostol, ta inosilosilan ko so iglesia na Dios. 

1Co 15:10 Et lapu'd gracia na Dios siak la onong a siak natan: tan say gracia to ya inaboloy to ed siak ag aromog ya angapo'y kabaliksan to; no ag ingen lalon daakan a nankimeyak nen say amin da: aliwan siak ni, no ag say gracia na Dios ya wala ed siak nen saman. 

1Co 15:11 No sirin siak komon odino sikara, ontan so inpangipulong mi, tan ontan so inpanisia yo. 

1Co 15:12 Natan no si Cristo nipulong ya inmolin binmilay ed saray inatey, panon kasi pangikuan na arum ed sikayo ya angapo so kioli ed bilay na saray inatey? 

1Co 15:13 Et no angapo so kioli ed bilay na saray inatey, angan si Cristo'n ag met inmoli a binmilay: 

1Co 15:14 Tan no si Cristo et ag inmoli'n binmilay, sirin say panagpulong mi andi kabaliksan to, say pananisia yo met andi kabaliksan to. 

1Co 15:15 On, tan sikami nasukayan ya a tasi'n matila na Dios; ta tinasian mi so Dios a pinaoli to ed bilay si Cristo: a sikato so ag to pinaoli, no ontan a saray inatey ag ira onoli ed bilay. 

1Co 15:16 Ta no saray inaatey ag ira onoli ed bilay, angan si Cristo ag met pinaoli a binmilay: 

1Co 15:17 Tan no si Cristo ag pinaoli a binmilay, say pananisia yo andi kabaliksan to; sikayo wala kayo ni ed saray kasalanan yo. 

1Co 15:18 Saraman met sirin so akaugip ed si Cristo atawtaw ira. 

1Co 15:19 No dia ed saya'n bilay wala so ilalo tayo ed Cristo lanbengat sikatayo la'y sankaugsan na palar ed ami to-o. 

1Co 15:20 Et natan si Cristo pinaoli a binmilay ed saray inatey, a sikato so inmona'n bunga na saray naugip. 

1Co 15:21 Ta lapu'd too so sinabian napatey, lapu ed too met so sinabian na kioli ed bilay na saray inaatey. 

1Co 15:22 Lapud kinen Adan so pateyan na amin, ontan met diad kinen Cristo onoli'ra ed bilay. 

1Co 15:23 Et balang sakey dia ed dilin bilang to: si Cristo so inmona; insan saray kien nen Cristo ed isabi to. 

1Co 15:24 Insan onsabi kasampotan, sano iter to so panarian ed Dios tan Ama; sano naekal to la'ra ya ami panagari, tan ami pananguley tan pakayari. 

1Co 15:25 Ta sikato so nakaokolan a manari, anga ed pakapangian to'd saray kabusol to ed silong na saray salito. 

1Co 15:26 Say kaonoran a kabusol ya naekal naani say patey. 

1Co 15:27 Ta, inpasen to so ami ganagana ed silong na saray sali to. Et sanen ibaga to, Ami ganagana pauleyan la'ra, maliwawa ta nilikod so angyan na ami ganagana ed lepsag na pakayari to. 

1Co 15:28 Tan sano ami ganagana inpauleyan lara ed sikato, sirin say Anak met a dili pauleyan ed anguley ed ami ganagana, pain say Dios wala ed amin ed ami ganagana. 

1Co 15:29 No aliwa'n ontan, anto so gawaen da kasi na saray nabinyagan nipaakar ed saray inatey? no ag iran balot onoli ed bilay so saray inatey, akin sirin a nabinyagan ira a nipaakar ed sikara? 

1Co 15:30 Akin ta wala itayo ta met ed kaatapaan ed balang horas? 

1Co 15:31 Agak ononor lapu ed satan a gloria ya wala'd kasiksikanan yo agagi, a sikato so wala ed siak dia ed Cristo Jesus a Katawan tayo, onpateyak ya inagewagew. 

1Co 15:32 No siak, onong ed ugali to-o, akibakal ak ed saray ayep ed Efeso, anto so gungunak? No saray inaatey ag ira onoli ed bilay, mangan itayo tan oninum itayo, sirin ta nabuas onpatey itayo. 

1Co 15:33 Ag kayo patitilaan: saray mauges a kaolop deralen da so saray maong ya ugugali. 

1Co 15:34 Bangon kayo onong ed katonongan, tan ag kayo mankakasalanan; lapu ed saray arum ag da kabat so Dios: salitaen ko ya a pamabaing ko ed sikayo. 

1Co 15:35 Balet say sakey ikuan to, Panon so ioli'ra ed bilay so saray inaatey? tan Dinan kasi a nengneng na laman so awiten da? 

1Co 15:36 Makulangkulang, say itane'mo ag nabilay, no ag ni inatey: 

1Co 15:37 Tan say itane'mo, ag mo itanem so laman ya onbutay, no ag sakey a labos ya ilik, nayari a trigo odino arum a nengneng; 

1Co 15:38 Balet say Dios itdan to na sakey a laman singa kinaliktan to, tan balang sakey a bukel sakey a laman ton dili. 

1Co 15:39 Amin a laman aliwan nanpaparan laman; et wala so sakey a laman na to-o, tan sananey, a lamen na saray ayep, tan sananey na saray sira. 

1Co 15:40 Wala met iray laman a mangatatawen, tan laman a mangaraldalin; balet say gloria na mangatatawen sakey, tan say gloria na mangaraldalin sananey. 

1Co 15:41 Wala so gloria na banua, tan sananey so gloria na bulan, tan sananey so gloria na saray bibitewen; ta sakey a bitewen miduma ed sakey a bitewen dia ed gloria. 

1Co 15:42 Ontan met so kioli ed bilay na saray inatey. Nitanem ed kaderal can onoli ya onbilay ya ag naderal: 

1Co 15:43 Nitanem ed kababaingan; onoli ya onbilay ed gloria; nitanem ed kakapuyan; onoli ya onbilay ed pakayari: 

1Co 15:44 Nitanem ed laman na inkato-o; onoli ya onbilay a maespiritun laman. No wala so laman ed inkato-o, wala met so laman ed inkaespiritu. 

1Co 15:45 Ontan met nisulat, Say inmona'n to-o, si Adan, nagmaliw a kamarerwa'n sibibilay. Say onor ya Adan nagmaliw a sakey ya espiritu a manamilay. 

1Co 15:46 Angaman ontan ag onona so inkaespiritu, no ag say inkato-o, insan say inkaespiritu. 

1Co 15:47 Say inmona'n to-o dia ed dalin so nanlapuan to, mangaraldalin; say komadua to-o dia ed tawen so nanlapuan to. 

1Co 15:48 Singa say nanlapu ed dalin ontan da met.na saray nanlapu ed dalin: singa say nanlapu ed tawen, ontan da met na saray nanlapu ed tawen. 

1Co 15:49 Tan no panon so inpangawi' tayo na talintao na nanlapu ed dalin, ontan met ya awiten tayo so talintao na nanlapud tawen. 

1Co 15:50 Natan saya so kuan ko, agagi, say laman tan dala ag da nayarian a tawiren so nanarian na Dios; tan say naderal ag to natawir so ag naderal. 

1Co 15:51 Nia, tongtongen ko ed sikayo so sakey a misterio: Ag itayo naugip ya amin, balet nauman itayo ya amin, 

1Co 15:52 Dia ed kabekta, dia ed sankakirem, dia ed onor a trumpeta; ta say trumpeta ontanol, tan saray inatey enolira ed bilay ya ag naderal, tan nauman itayo. 

1Co 15:53 Ta saya a naderal kaokolan a kawesan na ag naderal, tan sayan onpatey kaokolan a kawesan na ag ompatey. 

1Co 15:54 Et sano saya a naderal nakawesan naani na ag naderal, tan saya ya onpatey nakawesan naani na ag ompatey, sirin nasumpal so salita a nisulat, Say patey inakmon na inpanalo. 

1Co 15:55 O patey, iner so kawalaan na inpanalom? O patey, iner so kawalaan na otot mo? 

1Co 15:56 Say otot na patey say kasalanan: tan say pakayari kasalanan say gangan: 

1Co 15:57 Et salamat ed Dios, ta itdan to itayo na panalo lapu ed Katawan tayo a Jesu-Cristo. 

1Co 15:58 Kanian inararok ira ya agagi, mansiansia kayo a malet, ag kayo nagiing, lawas padaak yo so kime'yo ed Katawan, bangta amta yo a say kimey yo aliwa ya angapo so kabaliksan to ed Katawan. 



1Co 16:1 Natan nisengeg ed osos lapu ed saray sasantos, on on ? na ingangan ko ed saray iglesia na Galacia, ontan met so gawaen yo. 

1Co 16:2 Dia ed balang ononan agew na sinimbasimba balang sakey ed sikayo mangibiig na yatol to, onong ed yaaliguas to, pian ag gawaen so panipon no onsabi ak. 

1Co 16:3 Tan sano onsabi ak, saray abobonan yo ed saray sulat, sikara so ibabik a mangawit m panangasi yo ed Jerusalem: 

1Co 16:4 Tan no manepeg ya onla ak met, milara ed siak. 

1Co 16:5 Et ken takayo, no ondalanak ed Macedonia; ta labasan ko so Macedonia. 

1Co 16:6 Et angan ko makapanayamak ed sikayo odino ed lcabejebetelan to, pian indalan yo ak ed'angan iner a laen ko, 

1Co 16:7 Ta ag ko labay a nengnengen ta kayo natan ed ilabas Kod tan; ta kaliktan ko so ontonda ed sikayo ed pigaran agew, no yaboloy na Katawan. 

1Co 16:8 Et ontonda ak ecj Efeso anga ed Pentecostes; 

1Co 16:9 Lapu ed sakey a baleg a kaput tan mabiskeg so alukasan ed siak, et dakel so saray kabusol. 

1Co 16:10 Natan no si Tirfloteo onsabi, nengneng yo ta pian manayam ed sikayo ya angapoy takot; ta kimeyan to so kimey na Katawan, a singa met siak: 

1Co 16:11 Kanian angapo komon so to-o a manmodmora ed sikato. Et idalan yo ed kareenan ed pajiakar to, pian onladia ed siak ta sikato so aalagden ko pati saray agagi. 

1Co 16:12 Et no nipaakar ed si Apolos ya agi, akikasiak ed sikatc a maong, ya onla ed sikayo a pati saray agagi: et agton balot ginabay so onla natan; et sikatoy onla sano walay arum a makasengeg. 

1Co 16:13 Manpuyat kayo rnansiansia kayo ed pananisia, manugali kayo na singa ugali laki, tan onbiskeg kayo. 

1Co 16:14 Nagawa ya amin so saray gawaen yo komon dia ed aro. 

1Co 16:15 Natan pikasik ed sikayo, agagi (sikayo amtayo so abung nen Estephanas, a sikato so inmona a bunga nen Achaya, tan binmetang ira ed panulong da ed saray sasantos), 

1Co 16:16 Ya sikayo met pauleyan kayo ed sikara, tan ed balang sakey ontulong tan mansagpot. 

1Co 16:17 Tan makaliliket ak ed insabi nen Estephanas, tan si Fortunato, tan si Achaico: ta say kakulangan yo sikato so sinapotan da. 

1Co 16:18 Ta niligliwa'ra so espirituk tan say Espiritu yo: birbiren yo sirin so saray ontan. 

1Co 16:19 Saray iglesia na Asia paibabanoan ira ed sikayo. Si Aquila, tan si Prescilla ibabanoan da kayo a maong dia ed Katawan, pati say iglesia ya wala ed abung da. 

1Co 16:20 Amin day agagi ibano'ra kayo. Manbabanoan kayo ed sinansakey ed sikayo ed masantos ya angoban 

1Co 16:21 Say pabanok, si Pablo, ed dili a limak nisulat. 

1Co 16:22 No wala so bengatlan to-on ag mangaro ed Katawan, Anatema komon. Maranatha 

1Co 16:23 Say gracia na Katawan a JesuCristo so wala komon ed sikayo. 

1Co 16:24 Say arok wala komon ed sikayo ya amin ed Cristo Jesus. Amen. 

PANGASINENSE EPHESIANS


Eph 1:1 Si Pablo, sakey ya apostol nen Cristo Jesus lapu ed linawa na Dios, isulat ko ed saray sasantos ya wala ed Efeso, tan saray mananisia ed Cristo Jesus: 

Eph 1:2 Say gracia komon ed sikayo tan deen a manlapu ed Dios ya Ama tayo tan say Katawan tayo a Jesu-Cristo. 

Eph 1:3 Daydayewen komon so Dios tan Ama na Katawan tayon Jesu-Cristo, a sikato so amendicion ed sikatayo ed Cristo na amin a nengneng na bendicion na espiritu ed saray kawalaan a mangatatawen: 

Eph 1:4 Onong ed inpanpili to ed sikatayo ed sikato nen agni nipasen so mundo, pian napasanto itayo tan angapo so kabalawan tayo ed arap to ed panangaro: 

Eph 1:5 Sanen tinandaan to itayo nen ona a nibilang ya anak to lapu ed Jesu-Cristo a nipaakar ed sikaton dili, onong ed apaabig na linawa to, 

Eph 1:6 Pian nidayew so gloria na gracia to, a sikato so impangasito ed sikatayo ya angapo so bayar ed Inararo to ya Anak: 

Eph 1:7 A dia ed sikato so kawalaan na karundun tayo ed panamegley na dala to, say pakapaandian na saray kasalanan tayo, onong ed saray kayamanan na gracia to, 

Eph 1:8 A pinarakel to ya onkana ed sikatayo dia ed amin a karonongan tan kabintaan. 

Eph 1:9 Ya impakaba'to ed sikatayo so misterio na linawa to, onong ed apaabig to a sikato so ninonot to ed sikaton dili, 

Eph 1:10 Say kipaakaran na pamaakaran a pakasumpal na saray panaon, say panagtipon ed saray amin a bengatla ed Cristo, na saray bengatlan wala ed tawen, a singa met saray wala ed tapew na dalin; dia ed sikato, kuan ko, 

Eph 1:11 A dia ed sikato met agawa itayon sakey a tawir, a sanen atandaan itayo nen ona onong na kanonotan na saman ya mangawa ed saray amin a bengatla onong ed kuan na linawa ton dili; 

Eph 1:12 Pian dia ed kaonoran sikatayo komon so onkanan dayew na gloria to, sikatayo a nanilalo nen saman ed Cristo: 

Eph 1:13 A dia ed sikato sikayo agawa kayo a tawir, nen kadngel yo na salita a matua, say evangelio na kilalaban yo, a dia ed sikato nen sinisia yo, atatakan kayo na Espiritu Santo na sipan, 

Eph 1:14 A sikato so sanla na tawir tayo anga ed karundun na dilin kayarian na Dios, a nipaakar ed dayew na gloria to. 

Eph 1:15 Lapu ed saya siak met, sanen kadngel koy pananisia yo ed Katawan a Jesus a sikatoy wala ed sikayo, tan say aro yo ed saray amin a sasantos, 

Eph 1:16 Andi tondak ya mangiter na pisasalamat lapu ed sikayo, a nononoten takayo ed saray pikakasik; 

Eph 1:17 Pian say Dios na Katawan tayon Jesu-Cristo, say Ama na gloria, itdan to kayo komon na sakey ya espiritu na karonongan tan say panangipuyan na kakabatan ed sikato; 

Eph 1:18 A aliwawaan so saray mata na puso yo, pian nakabatan yo komon no anto so ilalo ed pantawag to, no anto so saray kayamanan na gloria ya ipatawir to ed saray sasantos, 

Eph 1:19 Tan say ontanlan kinabalgan na pakayari to ed sikatayo a mananisia, onong ed saman so mangagawa na kabiskegan na pakayari to, 

Eph 1:20 A sikato so ginawa to ed Cristo, nen sikato so binangon to ed saray inaatey, tan sikato so pinayorong to ed kawanan to dia ed saray pasen a mangatatawen, 

Eph 1:21 A sangkatageyan nen say amin ya uley, tan manuley, tan pakayari, tan nanarian, tan dia ed amin a ngaran ya abitla, aliwa labat ed sayan mundo, no ag dia met onsabi ni: 

Eph 1:22 Tan inyan ton amin so saray bengatla dia ed lepsag na saray salisali to, tan sikato so inyan to ya olo ed saray lapag a bengatla a nipaakar ed iglesia, 

Eph 1:23 Saya sikato so laman to, say kapnoan na saman a mamano ed amiamin. 



Eph 2:1 Tan sikayo so binilay to, sanen inatey kayo ed saray inpakalokso yo tan saray kasalanan, 

Eph 2:2 A nanakaran yo nen saman a panaon onong ed kaugalian na sayan mundo, onong ed pangolo na pakayari dagem, na espiritu a natan mangawa ed saray anak na kasusumpa; 

Eph 2:3 Diad pegley na saraman sikatayo met ya amin nen saman a panaon nanbilay itayo ed saray kaalakan na laman tayo, a sinumpal tayo so saray kaliktan na laman tan saray kanonotan, tan dia ed inkatoo anak to itayo ed sanok, a singa saray arum: 

Eph 2:4 Balet say Dios, bangta mayaman ed panangasi, lapu ed baleg ya aro to ya inpangaro to ed sikatayo, 

Eph 2:5 Angan wala itayo nen saman ya inatey la lapud saray inpankakasalanan tayo, binilay to itayo ya inpiolop ed Cristo (lapu ed gracia nilaban kayo), 

Eph 2:6 Tan binangon to itayo ya inpiolop ed sikato, tan pinayorong to itayo ya inpiolop ed sikato ed saray pasen a mangatatawen, ed Cristo Jesus: 

Eph 2:7 Pian dia ed saray panaon ya onsabi ipaliwawa to so manlepwas a kayamanan na gracia to dia ed kaabigan to ed sikatayo ed Cristo Jesus: 

Eph 2:8 Ta lapu ed gracia nilaban kayo ed panamegley na pananisia; et saya ag nanlapu ed sikayon dili: ta sikato so langkap na Dios: 

Eph 2:9 Aliwan diad saray gawa, pian ag nagloriaan so angan siopaman. 

Eph 2:10 Ta sikatayo gawa to itayo, a pinalsa ed Cristo Jesus a nipaakar ed saray maong a gawa, a sikara so inparaan na Dios pian manakar itayo komon ed sikara. 

Eph 2:11 Kanian nonnonot yo, a nen saman a panaon sikayo so saray Gentiles ed laman, ya inngaran kayo na aliwan Galsim lapud inngaranan a Galsim, a ginawa na saray lima ed laman; 

Eph 2:12 Nonnonot yo a sikayo nen saman a panaon wala kayo ya asian ed Cristo, ya arawi kayo ed pibabaley ed Israel, tan sankaili kayo nipaakar ed saray sipanan na sipan, ya angapo so ilalo yo tan wala kayo ed sayan mundo ya angapo so Dios yo. 

Eph 2:13 Balet natan dia ed Cristo Jesus sikayo a nen saman a panaon wala kayo ya arawi, niasinger kayo ed sikato lapu ed virtud na dala nen Cristo. 

Eph 2:14 Ta sikato so kareenan tayo, a sikato so amakasakey ed saray duara, tan tinebag to so pader na nilaet a managpasian nen saman ed sikara, 

Eph 2:15 A salanti say irap na linawa ra ya inbalang to ed laman to a nipasak, say gangan na saray bilibilin ya inmaralem ed saray panontonan; pian mamalsa ed sikato a dili na sakey a balon too ed saray duara, a gagawaen to so kareenan; 

Eph 2:16 Tan pian panpolanganen to ra ed Dios a mantipun ed saksakey a laman ed panamegley na cruz ya pinatey to so irap na linawa ra ed sikato: 

Eph 2:17 Tan linma et inpulong toy kareenan ed sikayo ya wala ed arawi, tan say kareenan ed saraman so wala ed asinger: 

Eph 2:18 Ta diad panamegley to sikatayo a parapara wala ed sikatayo a bolos so iloloob ed Ama lapud virtud na saksakey a Espiritu. 

Eph 2:19 Diad ontan sirin, aliwa kayo la a sankaili tan manaakarakar, noag ingen kabaleyan kayo la na saray sasantos, tan kaamong na Dios. 

Eph 2:20 A nipaalagey ed tapew na niletnegan na saray apostoles tan saray profetas, a sikato si Cristo Jesus a dili so bato a manonaan ed suyok; 

Eph 2:21 A dia ed sikato balang sakey ed saray dakel ya abung, maong so inkasangal to ed sikato'n dili, ombaleg a magmaliw a sakey ya templo a masantos ed Katawan; 

Eph 2:22 A dia ed sikato sikayo met apaalagey kayo ya amin ya onkanan panabungan na Dios ed inka Espiritu. 



Eph 3:1 Lapu ed saya, siak si Pablo, a pinangaw nen Cristo Jesus lapud sikayo a Gentiles--- 

Eph 3:2 No ontan ya nadngel yo so saman a panangipia na gracia na Dios a niiter ed siak a kaabigan yo; 

Eph 3:3 No panon so inkipakabat na misterio lapud panangipuyan a niiter ed siak, singa insulat ko ed tagtagey ed saray pigaran salita, 

Eph 3:4 Kanian, sano nabasa yo, nayarian yon talosan no panon so pakatalos ko ed misterio nen Cristo; 

Eph 3:5 A dia ed saraman a nagsisananey a kapolian agnipakabat ed saray anak na saray totoo, a singa say inkipuyan to natan ed saray sasantos apostoles to tan saray profetas ed inka Espiritu; 

Eph 3:6 Labay ton salitaen, a saray Gentiles sikara so makapitawir, tan kabiangan na saksakey a laman, tan kaapag ira ed sipan ed Cristo Jesus ed panamegley na evangelio, 

Eph 3:7 A sikato so nipasenan ko ministro, onong ed langkap na saman a gracia na Dios a niiter ed siak onong ed gawa na pakayari to. 

Eph 3:8 Dia ed siak, a kamelagan ak nen say kamelamelagan ed saray amin a sasantos, niiter so saya a gracia, pian ipulong ko ed saray Gentiles so saray agnatukor a kayamanan nen Cristo; 

Eph 3:9 Tan pangawa ed amin a totoo a makanengneng komon no anto so pananulong na misterio a nanlapu ed amin a panaon akaamot nen saman ed Dios ya amalsa ed saray lapag a bengatla; 

Eph 3:10 Pian natan dia ed panamegley na iglesia nipakabat komon ed saray arari tan manuley ed saray pasen a mangatatawen so akamayamay a karonongan na Dios, 

Eph 3:11 A onong ed andi angaan a pilalek a ninono'to nen saman ed Cristo Jesus a Katawan tayo: 

Eph 3:12 Ya wala ed sikato so kabayanian tayo tan say ibolaslas na panilalo lapu ed panamegley na pananisia tayo ed sikato. 

Eph 3:13 Kanian kerewen ko ya ag kayo komon onkapuy lapu ed saray irirap ko a nisengeg ed sikayo, ta sikara so sakey a gloria a nipaakar ed sikayo. 

Eph 3:14 Lapu ed saya italimokor ko 'ray pueg ko ed arap na Ama na Katawan tayo a Jesu-Cristo, 

Eph 3:15 A dia ed sikato so pangalaan na ngaran na amin a sankaamongan ed tawen tan dia ed dalin, 

Eph 3:16 Ya ya boloy to ed sikayo, onong na kayamanan na gloria to, a napabiskeg kayo komon ed pakayari a ed panamegley na Espiritu to ed toon dapit loob; 

Eph 3:17 Pian manayam komon si Cristo ed saray kapusoan yo ed panamegley na pananisia; pian sano sikayo dia ed kaonoran, onlamot kayo tan ompasen kayo ed aro, 

Eph 3:18 Onbiskeg kayo komon a manalos a maong a pati saray lapag a sasantos no panon so kaawang tan karokey tan kaatagey tan kaaralem, 

Eph 3:19 Say pangamta na aro nen Cristo a manalonggaring ed kakabatan, pian napano kayon anga ed amin ya inkapno na Dios. 

Eph 3:20 Et ipaakar ed sikato a makapanyarin mangawa na ontan la a daakan nen saray amin a nayarian tayo a kerewen odino nonoten, onong ed pakayari ya ongawa ed sikatayo, 

Eph 3:21 Ipaakar ed sikato komon so gloria ed iglesia tan dia ed Cristo Jesus ya anga ed amin a kapulian ed ando Ian ando. Amen. 



Eph 4:1 Pikasik sirin, ed sikayo, siak a pinangaw ed Katawan, a manakar kayo komon a makanakana ed kimey ya akatawagan yo, 

Eph 4:2 A tinekepan na amin a kaabebaan na linawa tan kaoyamoan, pati panagsungdo, manoonoran so sakey tan sakey ed sikayo ed aro; 

Eph 4:3 A sesegan yo ya imatonan so pankakasakey na Espiritu ed balor na kareenan. 

Eph 4:4 Wala so saksakey a laman, tan saksakey ya Espiritu, a singa say inkatawag yo met ed saksakey ya ilalo ed akatawagan yo; 

Eph 4:5 Sakey a Katawan, sakey a pananisia, sakey a binyag, 

Eph 4:6 Sakey a Dios tan Ama na saray lapag, a sikato so wala ed tagey na ganagana, tan wala ed nanleleetan na amin, tan wala ed loob na amin. 

Eph 4:7 Balet say balang sakey ed sikatayo sikato so naitdan na gracia onong ed sukat na pamalangkap nen Cristo. 

Eph 4:8 Kanian kuan to, Sanen sinmegep ed tagey, inawi'to ya dinakep so inkadakep, Tan angiter na langkap ed saray totoo. 

Eph 4:9 (Natan saya so kuan a, Sikato so sinmegep, anto ta so labay ton ibaga no ag say sikato so linmasor met ed saray pasen a kalekleksaban dia ed dalin? 

Eph 4:10 Saman so linmasor sikato lanlamang met so sinmegep ed katagtageyan na amin a katawenan, pian panayaman to ya ami bengatla.) 

Eph 4:11 Et saray arum inyan to ra ya apostoles; tan saray arum, profetas; tan saray arum, manangipulong na maabig a pakabat; tan saray arum, pastor tan manangibangat, 

Eph 4:12 Ya onkana a pakayadyarian na saray sasantos, a nipaakar ed gawa na panaglinkor, anga ed kipaalagey na laman nen Cristo: 

Eph 4:13 Anga ed sikatayo ya amin so makarateng ed pankakasakey na pananisia, tan say pikakabat ed Anak na Dios, dia ed too ya andi pankulangan to, dia ed sukat na kinaatagey na inkapno nen Cristo: 

Eph 4:14 Pian ag itayo la manugaw-ugawan, a' nipalpalig itayo dia tan diman tan nitektekiab ed antokaman a dagem na bangat, onong ed saray kasiliban na totoo, dia ed kasaolan da, onong ed panamalingo na kalingo; 

Eph 4:15 Et ingen salitaen yo so tua ed loob na aro, et ombaleg kayo komon ed amin a bengatla ed sikato, a sikato so Olo, salanti si Cristo; 

Eph 4:16 A manlapud sikato say amin a laman maong so inkasangal to tan mankakasakey ed sikato met lamlamang ed panamegley na mangiter na nanlalangoan, onong ed pangagawa na sukat na balang sakey a kabiangan, pabalegen to so laman ed pangipaalagey to ed sikaton dili ed aro. 

Eph 4:17 Saya sirin so ibagak, tan tasian ko ed Katawan, ya ag kayo la manakar a singa kakaakar met na saray Gentiles ed maapan kalakal da, 

Eph 4:18 Ya abilungetan so kalakal da, a niarawi ra ed bilay na Dios, lapu ed agpikakabat ya wala ed sikara, a nisengeg ed yaawet na puso ra; 

Eph 4:19 A diad inkamaonor da ed liknaan da inter da so inkasikara a dili ed kaalakan na laman, pian gawaen da a siaagap so amin a nengneng na karumsisan. 

Eph 4:20 Balet sikayo ag yo inaral so ontan ed Cristo: 

Eph 4:21 No ontan a nadngel yo ed sikato, tan abangatan kayo ed sikato, a salanti say katuaan wala ed Jesus: 

Eph 4:22 Ya ipulisay yo komon so nipaakar ed abangonan a panagbilay yo, say toon daan, a sikato so manderal onong ed saray panamalingo na kagletan na laman; 

Eph 4:23 Tan napasimbalo kayo komon ed espiritu na kalakal yo, 

Eph 4:24 Tan ikawes yo so too a balo, a sikato so pinalsay Dios ed loob na kaptekan tan matuan kasantosan. 

Eph 4:25 Kanian ipaliis yo so katilaan, salitaen yo so tua, balang sakey ed kapara ton too: ta sikatayon arum kabiangan da itayo na saray arum. 

Eph 4:26 Onsanok kayo, ingen ta ag kayo mankakasalanan: ag komon onselek so agew a sipapasnok kayo ni: 

Eph 4:27 Tan ag yo palonkitan so diablo. 

Eph 4:28 Saman so nantatakew nen saman ag komon la mantakew: no ag mansagpot, a gawaen na saray limalima to so bengatla a makapaabig, pian wala so niiter to ed satay walay pankaokolan to. 

Eph 4:29 Angapo komon so salita a mabanday ya ompaway ed sangi yo, no ag say maabig lawas a nipaakar ed pakapansimpit onong na nakaokolan, pian mangiter na gayaga ed saray ondengel, 

Eph 4:30 Tan ag yo paeermenen so Espiritu Santo na Dios, a sikato so akatatakan yo a niparaan ed agew na karundon. 

Eph 4:31 Saray amin a kapaitan, tan sanok, tan ingongot, tan ingal, tan mauges a panagsalsalita, naekal komon ed sikayo, pati amin a mauges a kanonotan: 

Eph 4:32 Tan manaanusan kayo ed sakey tan sakey, mapangasi, manpiperdonaan so sakey tan sakey, a singa met say Dios pinerdona to kayo ed Cristo. 



Eph 5:1 Aligen yo sirin so Dios, singa anak to kayon inararo; 

Eph 5:2 Tan mankurang kayo ed aro, a singa met inpangaro nen Cristo ed sikayo, tan inter to so laman to lapu ed sikatayo, singa sakey a saklang tan bagat ed Dios a maabig so balingit to. 

Eph 5:3 Et ingen say lawan, tan say amin a nengneng na karumsisan, odino say agum, ag la komon nabitla ed sikayo, onong a manepeg ed saray sasantos; 

Eph 5:4 Ni say karutakan tan angan saray mabanday a panagsalsalita, tan saray panaglurey, bengabengatla ya pisasalamat. 

Eph 5:5 Ta kabat yo so saya a petepeteg, angapo so managlawan, odino toon marumsis, odino maagum, a diosen to so saray talintao, a makatawir na antokaman ed panarian nen Cristo tan say Dios. 

Eph 5:6 Angapo komon so mamalingo ed sikayo lapu'd saray salitan andi kakanaan: ta lapu ed sarayan pamaakaran onsabi sanok na Dios ed saray anak na kasusumpa. 

Eph 5:7 Ag kayo sirin mibibiang ed sikara; 

Eph 5:8 Ta sanen aminsan a panaon sikayo so kabilungetan, balet natan sikayo so silew ed Katawan: manakar kayon singa anak na liwawa 

Eph 5:9 (Ta say bunga na liwawa sikato so amin a kaabigan tan kaptekan tan katuaan), 

Eph 5:10 Ya anapen yo so kaliktan komon na Katawan; 

Eph 5:11 Tan angapo komon so pilpilaan yo ed saray gawa na saray bilunget ya ag onbunga, no ag ingen simbawaen yo komon ira; 

Eph 5:12 Ta saray bengatlan agawa ed maamot makapabaing labat a salitaen ira. 

Eph 5:13 Balet amin a bengatla no sikaratan so asimbawa nipatnag ira lapud liwawa: ta say amin a nipatnag sikato so liwawa. 

Eph 5:14 Kanian kuan to, Onli-ing ka, sika nanaugip, tan bangon ka ed nanleleetan na saray inaatey, et sinagan toka naani nen Cristo. 

Eph 5:15 Nengneng yo sirin a tinekepan na panlikas no panon so panakar yo, aliwan singa andi kalakal, no ag ingen singa makalakal; 

Eph 5:16 Ya anamoten yo so panaon, ta saray agew sikara so mauges. 

Eph 5:17 Kanian aliwa kayo komon a makulangkulang, no ag ingen talosan yo no anto so linawa na Katawan. 

Eph 5:18 Tan ag kayo manbuanges na alak, a sikato so kawalaan na pisesepakan, no ag ingen napano kayo komon na Espiritu; 

Eph 5:19 A mansasalita so sakey tan sakey ed sikayo na saray salmo tan saray himno tan kankancion a nipaakar ed espiritu, ya mankankanta tan irayrayew yo ed saray kapusoan yo so Katawan; 

Eph 5:20 A mangiter kayo na andi ebas a pisasalamat lapud saray amin a bengatla dia ed ngaran na Katawan tayon Jesu-Cristo ed Dios, a salanti say Ama; 

Eph 5:21 A mantotolokan so sakey tan sakey ed sikayo dia ed katatakot ed Cristo. 

Eph 5:22 Sikayo ya asawan bibii, paoleyan kayo ed saray kaasawaan yo a dili, a singa met ed Katawan. 

Eph 5:23 Ta say asawan laki sikato so olo na asawan bii, a singa si Cristo met sikato so olo na iglesia, a sikaton dili so manangilaban ed laman. 

Eph 5:24 Et onong a say iglesia wala ed katotolok ed Cristo, kanian saray asawan bibii pauleyan ira met ed saray kaasawaan da ed ganagana. 

Eph 5:25 Asawan lalaki, aroen yo so saray kaasawaan yo, a singa met si Cristo ya inaro to so iglesia, tan insaklang to so inkasikato nisengeg ed sikato; 

Eph 5:26 Pian sikatoy pasantosen to, tan sikatoy inurasan to ed panangoras na danum, lapud salita, 

Eph 5:27 Ta pian isaklang to so iglesia ed sikaton dili a sakey ya iglesia a sigogloria, ya angapoy tilol to odino kumanet odino anton bengatla; no ag ingen komon masantos tan angapo so pakabalawan to. 

Eph 5:28 Ontan met so nepeg na saray asawan lalaki a panangaro ra ed saray kaasawaan dan dili a singa panangaro ra ed laman dan dili. Say mangaro ed asawa ton dili aroen toy dilin laman to: 

Eph 5:29 Ta angapo ni toon amosol ed laman ton dili; no ag ingen sikato so taganoen to tan pablien to a singa met si Cristo ya pinabli to so iglesia; 

Eph 5:30 Ta sikatayo ray kabiangan na laman to. 

Eph 5:31 Lapud saya say laki tainan to naani so ama to tan ina to, tan miandoan naani a mangyabung ed asawa to; tan sikaran dua magmaliw ira naanin saksakey a laman. 

Eph 5:32 Saya sikato so sakey a baleg a misterio: balet siak mansalitaak na nipaakar ed Cristo tan dia ed iglesia. 

Eph 5:33 Dia ed ganagana gawaen yo met, balang sakey aroen to so dilin asawa to a bii a singa dilin laman to; et imanoen to komon a say asawan bii nepeg ton takotan so asawa to. 



Eph 6:1 Sikayon anak, ontolo'kayo ed saray kaatatengan yo dia ed Katawan; ta saya sikato so matonong. 

Eph 6:2 Igalang mo so amam tan inam (a sikato so manonan gangan ya wala so sipan to), 

Eph 6:3 Ta makapaabig ed sika tan makapanbilay ka na andukey dia ed tapew na dalin. 

Eph 6:4 Tan, sikayo ya atateng, ag yo ilagyat a pasanoken so saray anak yo: no ag ingen bangatan yo'ra ed kadudusa tan panamilin na Katawan. 

Eph 6:5 Sikayo ya araripen, matolo'kayo komon ed saray kakatawan yo nipaakar ed laman, a natekepan na takot tan giwgiw, dia ed katooran na puso yo, a singa ed Cristo; 

Eph 6:6 Ya ag kayo manlinkor ed mata, a singa saray managpaliket ed saray totoo; no ag ingen singa araripen nen Cristo, gawaen yo a manlapu ed puso so kaliktan na Dios; 

Eph 6:7 A gawaen yo a sililiket so panaglinkor, a singa ipaakar yo ed Katawan, et aliwan dia ed saray totoo: 

Eph 6:8 Kabaten yo ya angan anton bengatla a maabig a gawaen na balang sakey, ontan so awaten to lamet naani a manlapu ed Katawan, aripen man tan bolos. 

Eph 6:9 Tan, sikayon kakatawan, ontan met so gawaen yo ed sikara tan paulian yo so panangigagaem; kabaten yo a say Katawan da tan Katawan yo wala ed saray katawenan, tan angapoy pandurumaan na totoo ed sikato. 

Eph 6:10 Kaonoran, agagi, onbiskeg kayo komon ed Katawan, tan dia ed biskeg na pakayari to. 

Eph 6:11 Isolong yo so sankabokel a kinlong na Dios, pian nayarian yo so ontalindeg ya onsumpa ed saray pangalot na diablo. 

Eph 6:12 Ta ag itayo mitolot ed laman tan dala, no ag ingen onsumpa itayo ed saray manonaan, onsumpa ed saray pakayari, onsumpa ed saray manuley ed mundo na sayan kabilungtan, sumpa ed saray mauges ya espiritu ed pasen a mangatatawen. 

Eph 6:13 Kanian alaen yo so sankabukel a kinlong na Dios, pian nayarian yo so mitalindegan ed mauges ya agew, tan, sano agawa yo la yan amin, wala kayo a sitatalindeg. 

Eph 6:14 Talindeg kayo sirin, balkesan yo so awak yo na katuaan, tan ikawes yo so kinlong na kaptekan, 

Eph 6:15 Bangta sinapinan yo so saray salisali yo na panangiparaan ed evangelio na kareenan; 

Eph 6:16 Nagkalalo et eegnaan yo so kinlong na pananisia, a sikato so nayarin pangerep yo naani ed saray amin a mandarlang a gayang na mauges. 

Eph 6:17 Tan alaen yo so pamulaw na kilalaban, tan say kampilan na Espiritu, a sikato so salita'y Dios: 

Eph 6:18 Ya onkerew kayo ed Espiritu ed amin a nengneng na pikakasi tan pikekerew ed amin a panaon, tan manpuyat kayo na nipaakar ed amin a kasiansiaan tan panangipikasi ed saray lapag a sasantos. 

Eph 6:19 Tan lapud siak, pian niiter komon ed siak so pansalita ed pangilukas ko na sangik pian ipakabat ko a tinkepan na tepel so misterio na evangelio, 

Eph 6:20 Lapud onia siak sakeyak ya igagangan ya agolong-golongan; pian dia ed onia mansalitaak komon a sitetepel, a singa kanepegan kon panagsalita. 

Eph 6:21 Et pian nakabatan yo met so saray kapagaan ko, no panon so gagawaen ko, si Tiquico, inararo ya agi tan matoor a ministro na Katawan, ipakaba'to naani ya ami bengabengatla ed sikayo: 

Eph 6:22 A sikato so imbakik ed sikayo lapu ed sayan getma pian nakabatan yo so nipaakar ed sikami, tan pian ligliwaen to so saray kapusoan yo. 

Eph 6:23 Say kareenan komon so wala ed saray agagi, tan aro a katekep na pananisia, a nanlapu ed Dios Ama tan dia ed Katawan a Jesu-Cristo. 

Eph 6:24 Say gracia wala komon ed saray amin a mangaro ed Katawan tayo a Jesu-Cristo dia ed aro ya agnaderal. 

PANGASINENSE II Timothy


2Ti 1:1 Si Pablo, sakey ya apostol nen Cristo Jesus ed panamegley na linawa'y Dios, onong ed sipan na bilay ya wala ed Cristo Jesus, 

2Ti 1:2 Isulat ko ed Timoteo, ya inararok ya anak: Gracia, panangasi, tan deen na Dios Ama tan si Cristo Jesus a Katawan tayo. 

2Ti 1:3 Misalamat ak ed Dios, a sikato so panlilinkoran ko manlapu'd saray lakik dia ed malinis a linawa, ya andi ebas a pinono'taka ed saray pikakasik, ed labi tan agew, 

2Ti 1:4 A pirawrawat ko a maposapos a nanengneng taka, a pinonot ko so lua-Iuam, ta pian komon napano ak na gayaga; 

2Ti 1:5 A pinonot ko so pananisia a matua ya wala ed sika; a sikato so nanayam ya inmuna ed baim a Loida, tan si inam a Eunice; tan siak amtak ya wala met ed sika. 

2Ti 1:6 Lapu ed saya ibilin ko ed sika a bilayen mo sa langkap na Dios ya wala ed sika, dia ed panamegley na panangitapew ed sarayan limak. 

2Ti 1:7 Ta ag itayo initdan na Dios na espiritu na katakotan; no ag say pakayari tan say aro tan say maong a linawa. 

2Ti 1:8 Ag mo sirin ibaing so pamatua na Katawan tayo, tan say siak a pinangaw to: no ag ingen midamay ka ed saray irap lapu'd evangelio, onong ed pakapanyari na Dios; 

2Ti 1:9 A sikato so angilaban ed sikatayo, tan tinawag to itayo ed sakey ya impanawag a masantos, aliwa ya onong ed saray gawa tayo, no ag onong ed pamaakaran ton dili, tan say gracia, a ni-iter ed sikatayo ed Cristo Jesus sanen agni sinmabi so saray panaon na andi anga, 

2Ti 1:10 Balet nipatnag natan dia ed panamegley na impayawar na Manangilaban ed sikatayo a si Cristo Jesus, a sikato so angibalang ed patey, tan intarok to so bilay tan say ag ipapatey lapu ed inkipasen na evangelio. 

2Ti 1:11 A sikato so akatoroan ko a managpulong, tan apostol, tan managbangat. 

2Ti 1:12 Lapu ed saya itepel ko so saraya'n bengatla: angaman ontan agak ambaing; ta amtak so samay sinisiak, tan amtak lanti a sikato so makapanyari a mantalima ed inmatale'ko ed sikato a nipaakar ed saman ya agew. 

2Ti 1:13 Tandaan mo'n maong so uliran na saray maabig a salita a nadngel mo ed siak, dia ed pananisia tan panangaro ya wala ed Cristo Jesus. 

2Ti 1:14 Saman so maong a bengatla ya nimatalek ed sika sikato so talimaen mo dia ed panamegley na Espiritu Santo a manayam ed sikatayo. 

2Ti 1:15 Amtam la so saya, a sinmian ira'd siak ya amin so saray taga Asia; tan sakey ed sikara di Figello tan Hermogenes. 

2Ti 1:16 Say Katawan yaboloy to komon so panangasi ed abung nen Onesiforo: ta aramarama a sikato so nanligliwa ed siak, tan ag to imbaing so golong-golong ko; 

2Ti 1:17 No ag ingen, sanen wadman ed Roma, inanap to ak a siseseseg tan nalmo to ak. 

2Ti 1:18 (Say Katawan yaboloy to komon ed sikato a naromog to so paanangasi na Katawan ed saman ya agew): Tan no kaonongan so inpanlinkor to ed siak diman ed Efeso, sikato'y kabat mo a maomaong. 



2Ti 2:1 Sika sirin, ana'ko, pabiskegmo so linawam ed gracia ya wala ed Cristo Jesus. 

2Ti 2:2 Tan saray bengatla ran nadngel mo ed siak a tinasian na dakerakel, sikara so imatalek mo ed saray tootoo a matoor, a sikara so manepeg a mangibangat met ed saray arum. 

2Ti 2:3 Midamay ka ed saray irirap a singa maabig a sondalo nen CristoJesus. 

2Ti 2:4 Angapo so manlinkor a sondalo a manpaligotgot ed saray pananapan na saya'n bilay, pian nayarian to a paliketen so angilista ed sikato a sondalo. 

2Ti 2:5 Ontan met sakey a too mibakal dia ed panpapalaboan, ag nabalangetan, no-ag akibakal ed matonong. 

2Ti 2:6 Nakaokolan a say domaralos a mansagpot sikato so onona a miapag ed saray bunga. 

2Ti 2:7 Talosan mo so salitaen ko; et say Katawan itdan to ka na pakatalos ed amin. 

2Ti 2:8 Nonnonot mo si Jesu-Cristo, a kapolian nen David, a inmoli ed bilay dia ed pegley na saray inaatey, onong ed evangeliok: 

2Ti 2:9 A sikato so panakoan ko ed saray irirap a singa manag-gawa na mauges, anga ed inkabalor ko dia ed saray panangipangawan; balet say salita na Dios ag abalor. 

2Ti 2:10 Kanian itepel ko'n amin lapu ed saray apili, pian sikara met nagamoran da so kilalaban ya wala ed Cristo Jesus dia ed gloria ya andi anga. 

2Ti 2:11 Tua so saya'n salita: Ta no inatey itayo ya akidamay ed sikato, nabilay itayo met a minabang ed sikato: 

2Ti 2:12 No mantepel itayo, manari itayo met a minabang ed sikato: no sikato so itapa'tayo, sikato itapa'to itayo met: 

2Ti 2:13 No sikatayo so ag matoor, sikato mansiansia a matoor; ta agto nayarian ya itapat so laman to. 

2Ti 2:14 Ipanonot mo so saraya'n bengatla ed sikara, ya ibilin mo ed arap na Katawan, ya ag ira mansusupiatan ed saray salita, ya angapo'y kaabigan, no ag ingen kadederalan na saray onderengel. 

2Ti 2:15 Seetan mo a sikukuli so ompatnag a naabobonan ed arap na Dios, a singa tometeger ya angapo so ibaing to, ya agamilen mo ed matonong so salita a tua. 

2Ti 2:16 Bangbalet arawiyan mo so salsalita ya ag manepeg ed Dios tan angapo so kabaliksan da: ta ondenden ira sa ondenden ed aliwa'n inkamaridios, 

2Ti 2:17 Tan say salitara manderal a singa say gangrena: tan sakey ed sikara di Himeneo tan Fileto; 

2Ti 2:18 Totoo a sinmipa'ra nipaakar ed tua, ya ibabaga ra a say kioli ed bilay apalabas la, tan gogotgoten da so pananisia na saray arum. 

2Ti 2:19 Angaman ontan, say malet a cimiento na Katawan magnayon, ya wala ed sikato so saya'n tatak; Amta na Katawan so saray totoo to: tan, Balang sakey a manngaran na ngaran na Katawan onarawi ed ag inkatunong. 

2Ti 2:20 Balet dia ed sakey ya abung a baleg, aliwa labat ya wala so saray vaso a balitok tan pilak, no ag met saray agawa ed kiew tan pitek; et saray arum sikara so kirayewan, tan saray arum makapabaing. 

2Ti 2:21 Kanian no wala so mangogol ed inkasikato ed saraya, sikato naani sakey a vaso a kirayewan, apasantos, nitalaga ya ikana na makankien, sipaparaan ed ganagana ya gawa'n maabig. 

2Ti 2:22 Balet tainan ka ed saray ibibeg ya inougaw, tan tombo'ka ed kaptekan, pananisia, aro, kareenan, a miolop ka ed saray ontawag ed Katawan a sililinis so puso'ra. 

2Ti 2:23 Et ingen arawyan mo so saray supsuppiat a ma-atiw tan nisengeg ed kamusmusan, ta amtam a pansengegan na pikokolkol. 

2Ti 2:24 Et say aripen na Katawan ag to kanepegan so makolkol, no ag ingen maamo ed ganagana, maong a mangibangat, matpel, 

2Ti 2:25 A bangatan to a matayarno so saray masumpa: ag la piga no say Dios iter to ed sikara so panagbabawi pian nakabatan da so tua, 

2Ti 2:26 Tan pian makaokpos ira ed kalot na diablo, a sikato so anakep ed sikara pian gawaen da so linawa to. 



2Ti 3:1 Et ingen kabaten mo so saya, a dia ed saray kaonoran ya agew onsabi so saray panaon a maatap. 

2Ti 3:2 Ta saray totoo sikara naani so mangaro ed saray lamalaman da, maaro ra na pilak, managpasirayew, atagey a linawa, maayew, matulay ed saray kaatengan da, malamang, aliwa ran masimpit, 

2Ti 3:3 Angapo so aro ra a nianakan, angapo so panangasi'ra, managpauges, aliwa ra'n maadia, maruksa ra, maingongot ed saray maabig, 

2Ti 3:4 Managliput, mayu-uges, mapasang, maaro ed saray likeliket, a lalo nen say dia ed Dios; 

2Ti 3:5 Ya wala so nengneng da ya inkasanto, et ingen itapat da so pakayari na saya'n inkasanto: unarawika met ed saray ontan. 

2Ti 3:6 Ta wala ed saraya so saray onloob ed saray kaabungan, tan dakepen da so bibi-i a napno ed saray kasalanan, ya atangoyor ed saray nambabangil a kaalakan, 

2Ti 3:7 Sara tan walara a siansia a manaaral et angan kapigan ag da nayarian so makarateng ed pikakabat ed tua. 

2Ti 3:8 Tan no panon so insumpara ed Moises di Janes tan Jambres, ontan met nirania sumpaen da so katuaan; totoo ya aderal so kanonotan da, tan ag naabobonan nipaakar ed pananisia. 

2Ti 3:9 Et ingen agla'ra naani onaligwas ed arapen: ta nipatnag naani ed saaray ganagana so kaandian na kalakal da, a singa met nipatnag so inkaandi kalakal na saraman. 

2Ti 3:10 Et ingen sika tinombok mon maong so bangabangat ko, say panagbilay ko, say getmak, say pananisiak, say abayag ya impantepel ko, say arok, say anos ko, 

2Ti 3:11 Saray inkapasegsegang ko, saray irirap ko; saray bengatla ya apasabik diman ed Antioquia, ed Ikonio, ed Listra; no anto so saray impamasegsegang ya intepel ko: et dia ed sikara ya amin inlaban ak na Katawan. 

2Ti 3:12 On, et amin so saray malabay a manbilay ed sinasanto ed Cristo Jesus, manako'ra naani pamasegsegang. 

2Ti 3:13 Balet saray totoo a mauges tan saray managsaol onuges lara'n onuges, a managsaol ira, tan nasaol ira met a dili. 

2Ti 3:14 Balet sika mansiansia ka ed saray bengatla ya inaral mo tan sinisiam, ya amtam no siopa so nanaralan mo ed sikara; 

2Ti 3:15 Tan nanlapu ed inkaugaw mo akabatan mo so saray masanto a Sulsulat, a makayari a mangawa ed sika a makabat ed kilalaban, lapu ed panamegley na pananisia ya wala ed Cristo-Jesus. 

2Ti 3:16 Amin a Sulat ya inpuyan na Dios sikato met so maabig a pakaaralan, pakasumalan, pakasimbawaan, tan pakapanontonan a sikato so wala ed katunongan: 

2Ti 3:17 Pian say too na Dios angapo komon so pankulangan to, a nabangatan a maong ed amin a gawa a maabig, 



2Ti 4:1 Ibilin ko ed sika ed malet ed arap na Dios, tan si Cristo Jesus, a sikato so mangokom naani ed saray mabilay tan inatey, tan dia ed panaon na kipatnag to tan say panarian to: 

2Ti 4:2 Ipulong mo so salita; manseet ka no panaon to; tan ag to panaon; mamaat ka, manimbawa ka, manbilin ka: a sitatayarno'n mabayag tan say panangibangat, 

2Ti 4:3 Ta onsabi so panaon ya ag da nitepel so maabig a bangat; no ag ingen dia ed kiwala na gatel ed layag da mantipon ira ed saray managbangat ed sikara, onong ed sa ray dili'n kaalakan na laman da; 

2Ti 4:4 Et itainan da so saray pandengel da ed tua, tan sikara so pandengel da ed saray labilabir. 

2Ti 4:5 Et ingen sika manpaga ka ed saray ami-amin a bengatla, mantepel ka ed saray irirap, gawam so gawa na evangelista, sumpalmo so ministeriom. 

2Ti 4:6 Ta siak wala ak la'n nisasaklang a bagat tan say panaon na itatainan ko sinmabila. 

2Ti 4:7 Akibakal ak ed maabig a pibabakal, asumpal ko so binati'ko, inonor ko so pananisia: 

2Ti 4:8 Manlapu ed natan anga ed arapen wala a niparaan ed siak so balanget na kaptekan, ya iter naani ed siak na Katawan, say maptek ya okom, ed saman ya agew: tan aliwa labat ed siak, no ag dia met ed saray amin a mangaro ed ipayawar to. 

2Ti 4:9 Gawam so nayarian mo pian onla ka ed siak a magano: 

2Ti 4:10 Ta si Dimas tinainan to ak, a nilabay to so saya'n mundo a peles tan linma ed Tesalonika; si Crescente ed Galacia, si Tito ed Dalmacia. 

2Ti 4:11 Si Lucas labat so wala ed siak, Alam si Marcos, tan sikato so piolopen mo ed sika: ta natulongan to ak ed ministerio. 

2Ti 4:12 Balet si Tiquico sikato so imbakik diman ed Efeso. 

2Ti 4:13 Saman so kolibenben a tinainanko ed Troas ed kinen Carpo, sikato so awit mo, sano onlakadia, tan saray libro, naglalo so saray pergamino. 

2Ti 4:14 Si Alejandro a manpapanday na gambang, dakel so mauges a ginawa to ed siak: say Katawan sikato naani so bayaran to onong ed saray gawa to: 

2Ti 4:15 Sika manlikas ka met ed sikato; ta sinumpa to'n toloy so saray salita mi. 

2Ti 4:16 Sanen inmona ya inpangilaban ko na laman ko angapo'y sinmanaawat ed siak , no ag ingen sikara ya amin tinainan da ak: ag komon nipakasalanan ed sikara ya. 

2Ti 4:17 Balet say Katawan akisanawat ed siak, tan pinabiskeg to ak; pian dia ed panamegley ko, say panagpulong nagawa komon a maabig, ta pian dengelen na saray amin a Gentil; et siak nipaliisak ed sangi na leon. 

2Ti 4:18 Ontan met ipaliis to ak naani na Katawan ed ami-amin a mauges a gawa, tan ilaban to ak naani a yakar diman ed panarian to a mangatatawen: a sikato so pangitdan komon na gloria ed ando lan ando. Amen. 

2Ti 4:19 Ibanom si Prisca tan si Aquila, tan saray wala ed abung nen Onesiforo. 

2Ti 4:20 Si Erasto atilak ed Corinto: balet si Trofimo sikato so tinainan ko a mabeblay dim an ed Mileto. 

2Ti 4:21 Gawam so nayarian mo pian makakar ka dia ed arapen na betel. Si Eubulo ibano to ka, tan si Pudente, tan si Lino tan si Claudia, tan saray amin ya agagi, 

2Ti 4:22 Say Katawan so wala komon ed espiritum. Gracia komon so wala ed sikayo. 

PANGASINENSE II Peter


2Pe 1:1 Si Simon Pedro, aripen tan apostol nen Jesu-Cristo diad saramay akagamor na mabli met a pananisia, a singa dia ed sikami, ed tunong na Dios tayo tan Manangilaban a JesuCristo: 

2Pe 1:2 Gracia tan kareenan komon so ondakel ed sikayo dia ed pikakabat ed Dios tan Katawan tayo a Jesus; 

2Pe 1:3 Bangta ganagana a bengatla a nipaakar ed bilay tan kasantosan initer ed sikatayo na madivino'n pakayari to, lapu ed pikakabat ed anawag ed sikatayo a nisesengeg ed gloria tan kasimpitan to: 

2Pe 1:4 Lapu ed saraya niiter ed sikatayo so sankablian tan ankabaleg a sipasipan, pian dia ed panamegley da nagawa kayo a minabang ed inkadios to nen imbatikan yo so dumsis dia ed mundo lapu ed gawa na lawan. 

2Pe 1:5 On, sikayo met, dia ed pangyan yo na seseg yo nisesengeg ed saya, ipatnag yo komon ed pananisia yo so virtud, tan dia ed virtud yo say kakabatan; 

2Pe 1:6 Tan dia ed kakabatan yo say benbe'y linawa: tan dia ed benbe'y linawa yo say anos; tan dia ed anos yo say kasantosan; 

2Pe 1:7 Tan dia ed kasantosan yo say kaoyamoay sanaagi; tan dia ed kaoyamoay sanaagi, say aro. 

2Pe 1:8 Ta no kien yo so sarayan bengatla, tan daakan ira, ag da kayo paulian a manmenengmeneng tan ag onbunga ed pikakabat ed Katawan tayo a Jesu-Cristo. 

2Pe 1:9 Sa balet so andian na saraya'n bengatla bulag, nanengneng to labat so asinger, dia ed inpakalingoan to na panaglinis ed saray kasalanan to laran gendat. 

2Pe 1:10 Kanian, agagik, panpelengan yo ni komon a paligenen so inkatawag tan inkapili yo: ta dia ed pangawa yo ed saraya'n bengatla, ag kayo natiror angan kapigan: 

2Pe 1:11 Ta dia ed onia masolosolok so kiabuloy ed sikayo ed iloloob ed andi angaan a nanarian na Katawan tan Manangilaban tayo a Jesu-Cristo. 

2Pe 1:12 Lapu ed saya sipaparaan ak lawas a mangipanonot ed sikayo ed saraya'n bengatla, angan amtayo ra tan maligen kayo ed saya'n katuaan a walad sikayo. 

2Pe 1:13 Et isisipen ko a matunong legan ko ed sayan tabernaculo, so mangilagyat ed sikayo dia ed gawa na panangipanonot; 

2Pe 1:14 Amtak a peteg a dia ed magano tainan ko la so sayan tabernaculo unong na impaliwawa ed siak na Katawan tayon Jesu-Cristo. 

2Pe 1:15 On, pansesegan ko a mapeleng a dia ed kayari ipatey ko nanonotan yo komon a siansia so saraya a bengatla. 

2Pe 1:16 Ta ag mi impakabat ed sikayo so pakayari tan idateng na Katawan tayo a Jesu-Cristo, lapu ed impanomtombok a sisisilib na palbuangen a salsalita, no ag ingen lapu'd inpakanengneng ed katagyan to. 

2Pe 1:17 Ta inawa'to ed Dios Ama so galang tan gloria, nen sinmabi ed sikato a nanlapu ed Sankatagian a gloria so sakey a voces a nankuan; Saya sikato so Ana'ko ya inararo, diad sikato apaliket ak a maong: 

2Pe 1:18 Et sikami nadngel mi so saya'n voces a nanlapu ed tawen, nen iba to kami ya wala ed masantos a palandey. 

2Pe 1:19 Wala met ed sikami so salita na profecia a lalo'n maando; et maong no imatleken yo a singa bilang sakey a silewan a onsisinag ed pasen ya ambilunget, anga ed ipelnak na kabkabuasan, tan say bitewen ed kabuasan onpelnak ed kapusoan yo; 

2Pe 1:20 Amtaen yo ya onona ya angapo so inprofeta a sulat ya inpatpatalos ya indumaduma 

2Pe 1:21 Ta angapo so profecia a nanlapu ed linawa na too, no ag saray totoo nansalita ra a nanlapu ed Dios, diad inpanenieg ed sikara na Espiritu Santo. 



2Pe 2:1 Bangbalet inmalagey met nen saman so tilatilan profetas ed otel na baley, unong na wala met naani ed sikayo so saray tilatilan managbangat a mangiloob ed maamot na inkaherejes a pakaderalan, tan ibeneg da ingen so Managbangat ya analiw ed sikara, et tarok da ed inkasikara a dili so magano a kaderal da. 

2Pe 2:2 Tan dakel so ontombok naani ed saray binabagel a gawara, et lapu ed satan say dalan na katuaan napauges naani. 

2Pe 2:3 Tan lapu ed agum gawaen da kayo a panagka-tagilako ra a tekep na konkonwarin salita, et say panusa ed sikara natan a nanlapu ed abayag ag manbayag, tan say kaderal da ag ontemeg. 

2Pe 2:4 Ta no ag intepel na Dios so saray angeles nen nankasalanan ira nen saman, no ag ingen inpelag to ra ed infierno ya asinger ira na golonggolong na kabilungtan, inyawa'to ra pian atadia ra ed panangokom; 

2Pe 2:5 Et ag to intepel so daan a mundo bangbalet inlaban to si Noe, a pati arum nin pitora, sakey a managpulong na katunongan, dia ed inpangitarok to na delap ed mundo na saray momoan; 

2Pe 2:6 Tan no dinusa to ra, dia ed inpaneral to, ed saray ciudad na Sodoma tan Gomorra, inpagmaliw to ra a dapol, tan ginawa to ra a panuliranan na saray totoo ya manbilay na marumsis, 

2Pe 2:7 Tan inlaban to si matunong a Lot, nen apaermen a toloy na sankaugsan a inpanbilay na saray mauges a totoo 

2Pe 2:8 (Ta saya a matunong a too, a nanayam ed limog da ya diad inpakanengneng to tan inpakadngel to, apadpaermen ya agew-agew so matunong a kamarerwa to lapu ed kagagawa na saraman a mangaruksa): 

2Pe 2:9 Amta na Katawan so pangiliktar to ed saray masantos ed katokso, tan mangikana ed saray aliwan matunong ed lepsag na kadudusa no nasabi agew na panangokom; 

2Pe 2:10 Tan lalo la a toloy, saraman so manakar a ontombok ed laman ed gawa na lawan na karutakan, tan pabpabandayen da so pakauley. Managkabengat ira, atagey ira a linawa ya ag da antakot so manalabotob ed saray atagey a pakauley; 

2Pe 2:11 Anta saray angeles a babaleg ira ed biskeg tan pakayari, ag ira angitarok na pamabpabanday ya onsumpa ed sikara ed arap na Katawan. 

2Pe 2:12 Bangbalet saraya, singa ra monanakap ya andiay pankatunongan, ayayep ya apalsa ra lambengat a deralen ya erel-erelen, tan masalita ra na mauges ed saray agagamil ya bengatla ya ag da natalusan; et mauges diad inkabolok da naani naderal ira, 

2Pe 2:13 Tan akoen da naani kaugsan a tumang na kaugsan da; totoon igaton da a gayaga so pakapnek da ed likeliket ed agew, matik tan tilol, a dia ed piokob da ed sikayo a mangan, panliketan da so lingo-lingo ra; 

2Pe 2:14 Walay mata ra a napno na panagderal na panamaley, tan ag da nayariay ontonda ed kasalanan; ilayat da ra so saray magapil a kamarerua; a ni-iluam so puso ra ed agum; anak ira na ayew; 

2Pe 2:15 Ta nilingoanan da so dalan a maptek, tan abalang ira, dia ed inpanombok da na dalan nen Balaam, ya anak nen Beor, a kinaliktan to so gunguna na kaugsan; 

2Pe 2:16 Balet inbano lapu ed inpakalukso to: sakey ya emel ya asno nansalita ed voces na too, tan binenbenan to so kasnokan na profeta. 

2Pe 2:17 Saraya so sobol ya andi danum, tan kelpa ya isisiplog na bagyo, a dia ed sikara so nitadiaan na deket na kabilungetan. 

2Pe 2:18 Ta dia ed pangibesngaw da na ankakabaleg a pasirayew a salitan maapa, ilayat da ra lapud kasibaan na gawa na lawan ed laman, so saray ibabatikan da la a peteg so saray manbibilay ed lingo; 

2Pe 2:19 Pangpangakoan da ra na kabobolos, anta dili a sikara so aripen na inkabolok, ta say too a natalo, talaga a nipangaw ed inkaaripen ed analod sikato. 

2Pe 2:20 Ta tuan peteg ya diad kayari inyarawi ra la ed karutakan na mundo lapu ed pikakabat da ed Katawan tan Manangilaban tayo a Jesu-Cristo, insan ira pasakop lamet, tan atalo ra, say kaonoran a kipapasen da mauguges nen say inmona. 

2Pe 2:21 Ta magmaong ni komon no ag da akabkabatan so dalan na katunongan, nen say diad kayari inpi-kabat da, et benegan da so masantos a gangan a niiter ed sikara. 

2Pe 2:22 Bangbalet agawa ed sikara so peteg ya uliran: Say aso pinawil to so uta to lamet, tan say kaong a naorasan nantiblak lamet. 



2Pe 3:1 Inararok ira, gawaen ko so saya natan a komaduan sulat ed sikayo, tan diad sikara a dua liingen ko so malinis a kanonotan yo lapud pangipasen kod sikayo ed pakanonotan; 

2Pe 3:2 Pian nanonotan yo so saray salita a inbalikas nen saman na saray masantos a profetas, tan say gangan na Katawan tan Manangilaban ed lepsag na saray apostoles yo; 

2Pe 3:3 Amtaen so saya ya unona, a dia ed kaonoran ya agew onsabi so saray managlurey a pati panaglurey, a manakar irad dilin lawan da, 

2Pe 3:4 Tan kuanen da: Iner so kawalaan na sipan ed idateng to? ta nanlapu la ed saman so agew ya inkaplag dad ugip na atateng, ganagana a bengatla, ontotoloy a singa nen gapu na inkapalsa. 

2Pe 3:5 Ta nanlinawaan da a inlingoan a wala ray katawenan nanlapu lad inmonan panaon, tan say dalin ya wala ed danum tan otel na danum lapud salita na Dios: 

2Pe 3:6 Lapu ed saya say mundo nen saman, dia ed inkayanep to na danum atawtaw: 

2Pe 3:7 Balet saray tawen ya wala natan, tan say dalin, inpansiansia ra na dilin salitan niatol ya onkana ed apuy ed agew na panangokom, tan dia ed kaderal na saray mangaruksan totoo. 

2Pe 3:8 Balet, inarok ira, ag yo lilingngoanan so sakey a bengatla: a say sanagew dia ed arap na Katawan singa sanlibon taon, tan say sanlibo a taon singa sanagew. 

2Pe 3:9 Say Katawan ag to bayagen so sipan to, a singa say arum igaton da a mabayag; no ag ingen masungdo ed sikayo, ag to labay ya wala so siopaman a natawtaw no ag ingen amin komon nagegemtan da so panagsibkel. 

2Pe 3:10 Balet say agew na Katawan onsabi a singa matakew; a dia ed satan saray tawen manganga ra a pati baleg ya ongol, tan say elementos natunaw ed manliob a petang, tan say dalin tan saray gawa ya wala ed sikato napo-olan ira. 

2Pe 3:11 Et diad inengneng a saraya ya amin a bengatla naderal ira naani, anton nengneng na inkato-o so nepeg yon pagmaliwan ed amin a masantos a panagbilay tan kasimpitan, 

2Pe 3:12 Dia ed panalagar tan panpilalek yo ed isabi agew na Dios, a sikato so katunaw na saray tawen dia ed idalang da, tan saray eiementos natunaw ed manliob a petang? 

2Pe 3:13 Balet, unong ed sipan to alagden tayo so saray tawen a balo tan dalin a balo, a sikara so pana-ayaman na katunongan. 

2Pe 3:14 Lapu ed saya, inararok ira, bangta kaliktan yo so saraya a bengatla, panpelengan yo ta pian naromog kayod kareenan, ya andi matik tan karumsisan ed imaton to. 

2Pe 3:15 Tan ibilang yo a sikatoy kilalaban so sungdo na Katawan, a singa met si inararo ya agi tayo a Pablo ya unong na kakabatan a niiter ed sikato insulat to met ed sikayo: 

2Pe 3:16 Amin a sula' to sasalitaen to ed sikara so sarayan bengatla; a say arum ed saraya mairap a talosan, a saray werek tan palawpaw a totoo pi-keweten da ra, a singa met saray arum a sulsulat, pian sikato so kaderalan da dili. 

2Pe 3:17 Kanian sikayo, inararok, diad pikakabat ed sarayan bengatla alwaran yo ompan, dia ed kasagiat yo ed lingo na saray mangarumsis a totoo napelag kayo ed satan a kaligenan yo. 

2Pe 3:18 No ag ingen ombona kayo komon ed gracia tan pikakabat ed Katawan tan Manangilaban tayo a JesuCristo. Dia ed sikato komon so gloria natan tan andi angaan. Ontan pa komon. 

PANGASINENSE III John


3Jn 1:1 Say masiken ed inararok a Gaio, ya aroen ko ed katuaan. 

3Jn 1:2 Inaro, pirawat ko ya onaliguas ka komon ed ganagana a bengatla, tan maksil ka komon, salanti onong na yaliguas na kamarerwam. 

3Jn 1:3 Ta nangayaga ak na baleg nen linma ra dia so agagi tan angiter ira na pantasi ed katuaan mo, unong ed manaakar ka lanti ed katuaan. 

3Jn 1:4 Angapo so babaleg a liket ko nen say saya, salanti say pakadngel ko a saray ana'ko manaakar ira ed katuaan. 

3Jn 1:5 Inaro, gawaen mo so matoor a kimey ed ganagana a gawaen mo ed saray agagi tan dia ed saray sankaili; 

3Jn 1:6 Ya angiter ira na pantasi ed panangarom ed arap na iglesia: amaong so gawaen mo a ibalap mo ra ed kurang da a makanakana ed Dios: 

3Jn 1:7 Ta sikara nisengeg ed Ngaran sinmolong ira ya andi bengatla ya inala ra ed saray Gentiles. 

3Jn 1:8 Sikatayo sirin nepeg tayo ra ya akoen so saraya, pian mankatangbayan itayo ed katuaan. 

3Jn 1:9 Siak sinulat ko na daiset so iglesia: balet si Diotrefes, ya aroen to a wala ed sikatoy katagtagian ed sikara ed kalimog da, ag to kami akoen. 

3Jn 1:10 Kanian no onsabi ak, ipanonot ko so kagagawa to, a gagawaen to, a pitalabotob to itayo na maramsak iran salita: tan ag ni napenek ed saraya, ni say akoen to ed inkasikato ray agagi, tan sebelan to ray malabay a mangako, tan paekalen to ra ed iglesia. 

3Jn 1:11 Inaro, ag mo aaligen itan so mauges, no ag satay maong. Say mangawa na maong, kien na Dios: say mangawa na mauges, ag to anengneng so Dios. 

3Jn 1:12 Si Demetrio walad sikato so pantasi amin a too, tan say dili a katuaan; on, tasian mi met; tan amtam a matua so panagtasi mi. 

3Jn 1:13 Siak wala wari dakel a bengatla ya isulat ko ed sika, balet ag ko labay a isulat ira ed sika ed tinta tan pluma: 

3Jn 1:14 Ta ilaloan ko so pakanengneng ko ed sika a magano, tan insan ita la mansalita ed lupalupaan. Saray kakaaro lugayan da ka. Ilugay yo ray kakaaro ed ngaran. 

3Jn 1:15 Say kareenan komon so wala ed sika. Saray kakaaro lugayan da ka. Ilugay yo ray kakaaro ed ngaran. 

PANGASINENSE MARK


Mar 1:1 Say gapo na evangelio nen JesuCristo, ya Anak na Dios. 

Mar 1:2 Salanti onong na nisulat dia ed Isaias ya profeta, Nia, ibakik so igagangan ko ed arapan na lupam, ya sikato'y mangiparaan na dalan mo; 

Mar 1:3 Say voces na sakey a mantawtawag ed kalawakan, Iparaan yo so dalan na katawan, Petek yo so saray basbas to; 

Mar 1:4 Si Juan linma dia, ya aminbinyag ed kalawakan tan angipulong na binyag na panagbabawi ya onkana'd pamaandi ed saray kasalanan. 

Mar 1:5 Et pinmaway ed sikato so saray amin a taga dalin na Judea, tan saray amin a taga Jerualem; et abinyagan ira ed sikato ed flog ya Jordan, ya inpapatua ra so saray kasalanan da. 

Mar 1:6 Et is Juan sikakawes nensaman na bago'y kamello, tan walaan na sakey a balkes a katat a nibariber ed awak to, tan nankakakan na saray doron tan dilo na takel. 

Mar 1:7 Et sikato'y nanpulong, a kuan to, Onla dia a mantombok ed siak so makapanyari nen siak, say taker na saray sapin to agak onkanan onyoko tan mangokbar. 

Mar 1:8 Siak binyagan takayo ed danum: sikato balet binyagan to kayo naani na Espiritu Santo. 

Mar 1:9 Et agawa ed saraman ya agew, ya si Jesus sinmabi a nanlapu ed Nazaret na Galilea, et bininyagan nen Juan ed Jordan. 

Mar 1:10 Et tampol ya sanen ontatatdang a nanlapu ed danum, anengneng to so saray katawenan ya linmukas, tan say Espiritu ya singa malapati ya onleleksab ed sikato: 

Mar 1:11 Tan sakey a voces a nanlapu ed saray katawenan, a kuan to, Sika so inadarok ya Anak, napaliket ak ya maong ed sika. 

Mar 1:12 Et tampol ya sikato 'y inyakad na Espiritu ed kalawakan. 

Mar 1:13 Tan sikato'y wadman ed kalawakan ed apataplo'n agew a tinok-tokso nen Satanas; tan akipanayam ed saray monanakap; et saray angeles nanlinkor ira ed sikato. 

Mar 1:14 Natan sanen nipangaw la si Juan, linma si Jesus ed Galilea, ya angipolpulong na evangelio na Dios, 

Mar 1:15 Tan inkukuan to, Say panaon asumpa'la, tan say panarian na Dios asinger la: mansibkel kayo, tan manisia kayo ed evangelo. 

Mar 1:16 Et nen onlalabas ya manaakar ed gilig na dayat na Galilea, anengneng to si Simon tan si Andres ya agi nen Simon a mangipepeleg ira na sakey ya iket ed dayat: ta somisigay ira. 

Mar 1:17 Et inkuan nen Jesus ed sikara, Tombo'kayo ed siak, et gawaen ta kayo'n magmaliw a somisigay na totoo. 

Mar 1:18 Et tampol ya tinainan da so saray iket da tan tinmombok ira ed sikato. 

Mar 1:19 Et nen nanakar na aragdawi daiset, anengneng to si Santiago ya anak nen Zebedeo, tan si Juan ya agi to, ya wala ra met ed baloto'n mana 

Mar 1:20 Et tampol a tinawag to ra: et tinaynan da si ama ra a Zebedeo ed baloto pati saray inopaan ya ariripen, tan tinmombok ari ed sikato. 

Mar 1:21 Tan linma ra ed Capernaum; et tampol ya diad agew a sabaton linmoob ed sinagoga tan nanbangat. 

Mar 1:22 Et nikelkelawan ira ed saray bangato': ta inbanga'to ra'n singa walaa'y pakauley ya aliwa'n singa saray escribas. 

Mar 1:23 Et wala nensaman met la so sakey a too ed sinagoga ra ya walaan na sakey a marumsis ya espiritu et inmakis, 

Mar 1:24 A kuan to, Anto'y pibibiangan mi ed sika, Jesus, sika a Nazareno? linma ka dia'n mamagbag ed sikami? Amta taka no siopa ka, sika so Santo na Dios. 

Mar 1:25 Et si Jesus sikato so nanpasnokan to, a kuan to, Ag ka oneesel, tan ompaway ka ed sikato. 

Mar 1:26 Et say marumsis ya espiritu, diad inpankolandag to tan nen manakis na baleg, pinmaway ed sikato. 

Mar 1:27 Et atalagnaw ira'n amin, ed ontan la ya nantetepetan ira, a kuan da, Anto ya? sakey a balo'n bangat! siouley a mangangan angan saray marumsis ya espiritu, et ontolok ira ed sikato. 

Mar 1:28 Et say balita ed sikato kinmayat a tampol ed amin a dalin na Galilea a rnanliberliber. 

Mar 1:29 Et tampol sanen pinmaway ira ed sinagoga, linma ra ed abung nen Simon tan Andres, pati di Santiago tan Juan. 

Mar 1:30 Et say bii a katulangan nen Simon mandokdokol a mabeblay na petang; et inbaga ra'n tampol ed sikato so nipaakar ed bii. 

Mar 1:31 Et sinminger tan sikato'y iriala to'd lima, tan sikato'y pinaalagey to; tan sikato'y tinainan na petang, et sikato'y nanlinkor ed sikara. 

Mar 1:32 Tan dia'd ngarem, sanen say banwa sinmelek la, inyakar da ed sikato so saramay amin ya agmakayari, tan saray aselepan na demonio. 

Mar 1:33 Et amin a taga ciudad atipon nensaman ed pinto. 

Mar 1:34 Et pinaabig to ray amayamay ya agmakayari ed nanbabangil a sakisakit, tan pinapaway to ray amayamay a demonio: tan ag to inaboloyan so saray demonio ya mansalita, ta sikato'y kabat da. 

Mar 1:35 Tan dia'd kaimbuasan, ed palbangon, binmangon tan pinmaway, et linma ed sakey a pasen a lawak, tan diman nanpikasi. 

Mar 1:36 Et si Simon tan saray akiolop ed sikato tinmombok ira ed sikato; 

Mar 1:37 Et sikato'y aromog da tan kuan da ed sikato, Amin da, aanapen da ka. 

Mar 1:38 Et sikato kuan to ed sikara, Onla itayo ed angan ined a pasen ed saray ontombok a balbaley, pian manpulong ak met diman: ta linma ak dia lapu ed saya'n getma. 

Mar 1:39 Et sikato'y tinmotobong ed saray sinagoga ra ed amin a Galilea, ya nanpopulong tan nanpapapaway na saray demonio. 

Mar 1:40 Et dinmago ed sikato'y sakey ya akating a mankekerew ed sikato, tan manaltalimokor ed sikato, tan kuan to ed sikato, No labay mo, nayarian mo ak a linisan. 

Mar 1:41 Et lapu'd atenyeg so panangabagey to, inuna'to'y lima to, et sikato'y diniwi'to tan inkuan to, ed sikato, Labay ko; nalinisan ka komon. 

Mar 1:42 Tan dingan na intainan na kating ed sikato, et agawa'n malinis. 

Mar 1:43 Et malmalet ya inbilibilin to ed sikato tan sikato'y inbaki to'n tampol. 

Mar 1:44 Et kuan to ed sikato, Nengneng mo ya angapo'y too'n pangibagaanmo: balet onla ka ipatnag moy inkasika ed sacerdote tan isaklang mo'y nipaakar ed inkalinisan mo so saray bengatla ya inbilin nen Moises, pian pakapamintuaan ed sikara. 

Mar 1:45 Balet sikato'y pinmaway tan ginapoan to'n inpalapag a mapalalo, tan inwakawak to so agawa, ed onmanla ya si Jesus ag to la ayarian so onloob a maparongtal ed sakey a ciudad, noag ingen nanayam ed paway ed paspasen a lawak: et linma ra ed sikato a nanlapu ed amin a pasen. 



Mar 2:1 Tan sanen linmoob lamet ed Capernaum nen kayari pigaran agew nadngelan a wala ed abung. 

Mar 2:2 Et nantitipon so amayamay, ed ontan la ya angapo so napanayaman, angapo, angan dia ed liberliber na pinto: et inpopulong to ed sikara so salita. 

Mar 2:3 Et sinmabi arum, ya angyakad ed sikato na sakey a too ya apagpag, ya inawit na apat ira. 

Mar 2:4 Et nen ag ira makaasinger ed sikato lapu ed karaklan, linukasan da so bobongan ed kawalaan to, tan sanen abongaw da la, inlusor da so dalagan ya pandokdokolan na apagpag. 

Mar 2:5 Et si Jesus lapu ed anengneng to so pananisia ra, kuan to,ed apagpag, Anak, saray kasalanan mo aperdona la ra. 

Mar 2:6 Balet wadman ira a manyudyurong so pigara ed saray escribas, ya nannodnonot ed puso ra'n dili, 

Mar 2:7 Akin et mansalita so saya'n too na onia? sikato'y manayew. Siopa so makapamerdona na saray kasalanan no ag saksakey, salanti say Dios? 

Mar 2:8 Et tampol si Jesus lapu'd alikas to ed espiritu to ya mannodnonot ira na ontan ed loob da'n dili, kuan to ed sikara, Akin et nonoten yo so saraya'n bengatla ed kapusoan yo? 

Mar 2:9 Dinan so maig-inomay, ya ikuan ed apagpag, Saray kasalanan mo, aperdona ra; ono say pangikuan, Alagey ka, tan alam so dokolan mo, tan manakar ka? 

Mar 2:10 Balet pian nakabatan yo ya say Anak na too wala so pakauley to dia ed dalin a mamerdona na kasalanan, (kuan to ed apagpag), 

Mar 2:11 Kuan ko ed sika, Alagey ka, alam so dokolan mo, tan onlaka ed abung mo. 

Mar 2:12 Et inmalagey, tan tampol inala to so dokolan to tan pinmaway ed arapan da'n amin; ed ontanla ya nikelawan ira'n amin, tan ingalgalang da so Dios, a kuan da, Ag-itayo ni akanengneng na onia. Inkatawag nen Levi. 

Mar 2:13 Tan sikato pinmaway lamet ed baybay; tan ami' katooan linma ra ed sikato, et inbabanga'to ra. 

Mar 2:14 Et nen onlalabas anengneng to si Levi, ya anak a laki nen Alfeo, a manyudyurong ed panagsingilan na buis, tan kuan to ed sikato, Tombok mo ak. Et sikato'y inmalagey tan tinmombok ed sikato. 

Mar 2:15 Et agawa, ya sanen sikato'y wala'd pananganan ed abung to'n man; amayamay iray publicanos tan makasalanan ya akiyorong ed Jesus tan saray babangatan to: ta amayamay ira tan sikato'y tinombok da. 

Mar 2:16 Et saray escribas na saray Fariseos, sanen anengneng da ya sikato'y mamangan ya iba to ray publicanos tan saray makasalanan, inkuan da ed saray babangatan to Panon ita'n a sikato'y mikan tan mfinum ed saray publicanos tan saray makasalanan? 

Mar 2:17 Et nen sikato'y nadngel nen Jesus, kuan to ed sikara, Saray maksil ag ira mankaokolan na mananambal, noag saray mabeblay: agak linma dia'n manawag ed saray matunong no ag saray makasalanan. 

Mar 2:18 Et saray babangatan nen Juan tan saray Fariseos manaayunal ira nensaman: et linma ra tan kuan da ed sikato Akin et saray babangatan nen Juan tan saray babangatan na saray Fariseos manayunal ira, balet saray babangatan mo et ag ira manayunal? 

Mar 2:19 Et si Jesus inkuan to ed sikara. Nayarian ta na saray anak na panbansalan so manayunal, leleg ya wala so novio ed sikara? legan a wala ni ed sikara so novio, agda nayarian so manayunal. 

Mar 2:20 Balet onsabi so saray agew, ya kiarawi novio ed sikara, tan insan ira manayunal ed satan ya agew. 

Mar 2:21 Angapo so too'n mangisakab na balo'n abel ed kawes ya daan: ta no andi say panakab guyoren to'man, say balo guyoren to so daan, et maug-uges ya pilat so nagawa. 

Mar 2:22 Tan angapo'y too ya mangyan na balo'n alak ed saray daan ya supot katat; ta no andi say alak pilaten to so saray katat, et say alak naibung, tan saray katat naderal ira; balet yan da so balo'n alak ed saray balo'n supot a katat. 

Mar 2:23 Tan agawa, ya sikato manakakar ed agew na sabaton ed saray minaisan ya uma; et saray babangatan to, ed panaakar da, ginapoan da'y nanbodbor na saray balibal. 

Mar 2:24 Et saray Fariseos inkuan da ed sikato, Nia, akin et gawaen da ed agew a sabaton so ag onkatonongan? 

Mar 2:25 Et sikato inkuan to ed sikara, Ag yo ni abasa so ginawa nen David, sanen wala'y inpankaokolan to, tan narasan, sikato, tan saray ibiba to? 

Mar 2:26 No pano'y inloob to ed abung na Dios sanen si Abiatar so atagey a sacerdote tan kinan to ray tinapay ya wadman ya ag manepeg a kanen nilikod ed saray sacerdote, et initdan to met so saray akiolop ed sikato? 

Mar 2:27 Tan inkuan to ed sikara, Say sabaton agawa'n onkana'd too, et ag agawa so too ya onkana ed sabaton: 

Mar 2:28 Kanian say Anak na too sikato so katawan ni na sabaton. 



Mar 3:1 Tan sikato'y linmoob lamet ed sinagoga; et wala nensaman diman so sakey a laki ya amagaan so lima to. 

Mar 3:2 Et sikato'y binantayan da, no sikato so tambalen to kasi ed agew na sabaton; pian sikato'y nidalem da komon. 

Mar 3:3 Et kuan to ed laki ya amagaan so lima to, Alagey ka. 

Mar 3:4 Et kuan to ed sikara, Matonong kasi ed agew a sabaton so pangawa'y maong, ono pangawa'y duksa? say pangyagel na bilay, ono say pamatey? Balet ag ira inmesel. 

Mar 3:5 Tan sanen ninengneng to ra a manliberliber a sisasanok, dia'd inkaermenan to ed kaawetan na puso ra, kuan to ed laki, Unat mo so limam. Et sikato'y inyuna'to: et say lima to inmabig. 

Mar 3:6 Et saray Fariseos pinmaway ira, tan tampol ya akisingbatan ira ed saray Herodianos na sumpa ed sikato, no panon so pamagbag da ed sikato. 

Mar 3:7 Et si Jesus pati saray babangatan to inmarawi ra anga ed dayat: et sakey a baleg ya olop na katooan a nanlapu ed Galilea so tinmombok; tan nanlapu ed Judea, 

Mar 3:8 Tan nanlapu ed Jerusalem, tan nanlapu ed Idumea, tan labas na Jordan, tan asinger ed Tiro tan Sidon, sakey a baleg ya olop na katooan, lapu'd nadnadngelan da so saray ankakabaleg a bengatla a ginawa to, dinmago ra ed sikato. 

Mar 3:9 Tan sikato'y nansalita ed saray babangatan to, ya sakey a melag ya paraw so niparaan komon ed sikato nisengeg ed saray karakel, onpan sikato'y aposan da: 

Mar 3:10 Lapu'd no amaabig na amayamay; ed ontanla a say lapag na saray walaa'y sakisakit nanbolobol ira ed sikato pian sikato komon so nadiwit da. 

Mar 3:11 Et saray marumsis ya espfritu, bangnen sikato'y anengneng da, dinmakmomo ra ed arap to, tan nanakis ira, a kuan da, Sika so Anak na Dios. 

Mar 3:12 Et inbilin ton malmalet ed sikara ya sikato'y ag da ipakabat. 

Mar 3:13 Tan tinmatdang ed palandey, et tinawag to ed sikato so saray ginabay to; et linma ra ed sikato. 

Mar 3:14 Et anoro na labindua, pian sikara so miolop ed sikato, tan pian ibaki to ra ya manpulong, 

Mar 3:15 Tan nawalaan iray pakauley ya mamaekal ed saray demonio; 

Mar 3:16 Et pinangaranan to si Simon na Pedro; 

Mar 3:17 Tan si Santiago ya anak nen Zebedeo, tan si Juan ya agi nen Santiago; et sikara so pinangaranan to na Boanerges, salanti, Anak na karol: 

Mar 3:18 Tan si Andres, tan si Felipe, tan si Bartome, tan si Mateo, tan si Tomas, tan si Santiago ya anak nen Alfeo, tan si Tadeo, tan si Simon a taga Canaan, 

Mar 3:19 Tan si Judas Iscariote, a sikato met so angyawat ed sikato. 

Mar 3:20 Tan sikato onla ed sake'ya abung. Et say dakel a katooan ondago ra a mantitipon lamet, et ontan ya ag da la ayarian so angan na angan tinapay. 

Mar 3:21 Et sanen sikato'y nadngelan na saray kakaaro to, pinmaway iran mangala ed sikato: ta inkuan da, Wala ed paway na inkasikato. 

Mar 3:22 Et saray escribas ya linmasor a nanlapu ed Jerusalem inkuan da, Wala ed sikato si Beelzebub, tan Lapu'd samay principe na saray demonio papawayen to so saray demonio. 

Mar 3:23 Et tinawag to ra ed sikato, tan inkuan to ed sikara ed saray alimbawa, Panon so pakayari nen Satanas a mamatainan ed Satanas? 

Mar 3:24 Tan no say sakey a panarian naapag a sumpa ed inkasikato, satan a panarian agmakapanbayag. 

Mar 3:25 Ta no say sakey ya abung naapagapag sumpa ed inkasikato, satan ya abung ag to nayaria'y makapanbayag. 

Mar 3:26 Et no si Satanas tinmalindeg sumpa ed sikato'n dili, tan naapag, ag makapanalagey, wala ingen so angaan to, 

Mar 3:27 Balet angapo'y makaloob ed abung na mabiskeg a too, tan samsamen to so saray kayarian to, no ag to onona'n baloren so mabiskeg a too; tan saman to la samsaman so abung to. 

Mar 3:28 Tua kuan ko ed sikayo, Amin a kasalanan da naperdona ed saray anak na totoo, tan saray ayew da ya angan anto a panayew da naani: 

Mar 3:29 Ingen siopaman a mangayew sumpa ed Espiritu Santo angapon balot so kaperdona to, no ag ingen mankasalanan ed andiangaan a kasalanan: 

Mar 3:30 Lapu ed kuan da, Sikato'y Walaan na sakey a marumsis ya espiritu. 

Mar 3:31 Tan sinmabi si ina to tan saray agagi to; et, nen manalalagey ira ed paway, nanbaki ra ed sikato, a sikatoy tatawagen da. 

Mar 3:32 Et sakey a karakel na katooan so manyudyurong ed liberliber to; tan kuan da ed sikato, Niraman, di inam tan saray agagim ed paway a manaanap ed sika. 

Mar 3:33 Et inmebat ed sikara, tan kuan to, Siopa so inak tan saray agagik? 

Mar 3:34 Et nen ninmengneng ed saray manyudyurong ed liberliber to, kuan to, Niyara, so inak tan saray agagik! 

Mar 3:35 Ta siopaman a manumpal na linawa na Dios, sikato lanlamang so agik a laki, agik a bii, tan inak. 



Mar 4:1 Tan ginapoan to lamet so nanbangat ed abay na bay bay. Tan wala so nantitipon ed sikato a sankabalgan ya olop na katooan, kanian sikato'y linmoob ed sakey a paraw, tan nanyurong ed dayat: et amin day karakel wala ra ed abay na dayat ed sakbit. 

Mar 4:2 Et binangatan to ra na amayamay a bengabengatla ed panamegley na saray alimbawa, tan inkuan to ed sikara ed banga'to, 

Mar 4:3 Dengel yo: Nia, say managtanem linma ya mantanem: 

Mar 4:4 Et agawa, nen nantanem, arum a bukel dinmapo ed gilig na dalan, et saray manok ya atap linma ra tan sikato'y kinan da. 

Mar 4:5 Tan say arum dinmapo ed mabato'n pasen, ya andian na dakel a dalin; et tampol, ya tinmobo, lapu ed angapo'y aralem a dalin to: 

Mar 4:6 Et sanen tinmayagtag so banwa. sikato'y naldab; tan lapu ed angapo so lamo'to sikato'y amagaan. 

Mar 4:7 Tan say arum dinmapo ed leet na saray sabitan, et saray sabitar tinmobo ra et sikato'y tinabonan da et sikato'y ag nanbunga. 

Mar 4:8 Tan saray arum dinmapo ed maong ya dalin, et nanbunga, a tinmotobo tan binmobona; et nanbunga, na santatlomplo tan sananemaplo, tan tungal-lasus. 

Mar 4:9 Et inkuan to, Say walaan na la yag a pandengel sikato so ondengel. 

Mar 4:10 Et sanen bokbokod to saramay wala ed abay to pati saray labindus tinepet da ed sikato so saray alimbawa. 

Mar 4:11 Et inkuan to ed sikara, Dia'd sikayo niiter so misterio na panaria'y Dios; balet ed saray wala ed paway amin a bengabengatla ed panamegley na saray alimbawa: 

Mar 4:12 Pian onnengneng ira makanengneng ira, et ag da natebek; tan ondengel ira makadngel ira et ag da natalusan; agla piga no onpawil ira lamet, et saray kasalanan da naperdona ed sikara. 

Mar 4:13 Tan kuan to ed sikara, Ag yo amta so saya'n alimbawa? et panon so pangamta yo naani ed saray amin ya alimbawa? 

Mar 4:14 Say managtanem itanem to so salita. 

Mar 4:15 Et sikaraya so dinmapo ed gilig na dalan, a diman so nitaneman na salita, et sanen nadngel da tampol a linma si Satanas, tan inekal to so salita ya nftanem ed sikara. 

Mar 4:16 Tan saraya on tan met sikara'y nftanem ed saray mabato a paspasen, a sikara, nen nadngel da so salita, sikato'y inawat da'n tampol a magay aga; 

Mar 4:17 Et angapo'y lamot da ed inkasikara, no ag say manbilay iran magangano; saman la, no say pakapairap ono pakapasegsegang so nagawa nisengeg ed salita, nitiror ira a tampol. 

Mar 4:18 Tan saray arum sikara'y nitanem ed nanleleetan na saray sabitan; sikaraya so akadngel sa salita, 

Mar 4:19 Et saray kapagaan na mundo, tan say panamalingo na saray kayamanan, tan saray pankaliket ed arum a bengabengatla ya onloob ed nonot, leneren da so salita, et sikato'y magmaliw ya ag manbunga. 

Mar 4:20 Tan saraya sikara so nitanem ed maong a dalin; saray ondengel na salita, et akoen da tan pabungaen da, na santatlomplo, tan sananemaplo, tan tungal-lasus. 

Mar 4:21 Et inkuan to ed sikara, Niakar kasi silew pian sikato so 'yan ed dalem na boksot ono silong na dalagan tan ag ingen yan ed panangitapewan? 

Mar 4:22 Ta angapo'y bengat Ian maamot, no ag ingen pian sikato'y nipatnag; angapo met so bengatla'n agawa a maamot, no ag pian nipaliwawa. 

Mar 4:23 No siopaman a too walaan na layag a pandengel, ondengel. 

Mar 4:24 Tan inkuan to ed sikara, Imatleken yo so narengel yo: ed anto'n sukat a pansukat yo sikato naani isukat ed sikayo; tan dakdakel ni so nfiter ed sikayo. 

Mar 4:25 Ta say walaan, sikato so naitdan: et say andian, naekal ed sikato so angan pati say wala ed sikato. 

Mar 4:26 Et inkuan to, Onia so panaria'y Dios, singa no say sakey a too mangipopor na bukel ed dalin; 

Mar 4:27 Tan naugip tan onbangon ed labi tan agew, et say bukel onsulming, tan ontobo, sikato ag to amta no panon. 

Mar 4:28 Say dalin mamabunga ed sikato'n dili, onona say tangkay, insan say eba, insan say balibal a napno'y bukel na mats. 

Mar 4:29 Balet sano aloco so bunga, tampol a 'yan to so kompay, ta asabi la'y panagani. 

Mar 4:30 Et kuan to, Panon so pangyolibay tayo ed panaria'y Dios? ono anto ya alimbawa so pangipaakaran tayo'd sikato? 

Mar 4:31 Sikato so kaolibay na sakey a bukel na mostaza'ya sano sikato'y nitanem ed dalin, angan sikato'y melag nen saray amin a bukel a wala ed dalin, 

Mar 4:32 Manwari'n ontan sano sikato'y nitanem, ontobo, tan magmaliw ya balbaleg nen saray amin a pisipising, tan mangipaway na ankakabaleg a sanga; ed ontan ya saray kamanokan ed tawen nayarian da so onpokok ed sirum da. 

Mar 4:33 Tan ed amayamay ya ontan ya alimbawa inbalikas to so salita ed sikara, onong na nayarian da'n dengelen: 

Mar 4:34 Tan ag to akisalita ed sikara no angapo'y sakey ya alimbawa: ingen dia ed kabokoran inpaliwawa to so saray amin a bengatla ed saray babangatan ton dili. 

Mar 4:35 Dia ed saman ya agew nen ngarem la, kuan to ed sikara, Onbaliksat itayo ed pagpag a gilig. 

Mar 4:36 Et nen tinainan to ray dakel a katooan, sikato'y inala ra ed sikara, onong na kiwawala to ed paraw. Tan wala met ira'y sananey a paraw ya iba to. 

Mar 4:37 Et imalagey so sakey a baleg ya bagyo na dagem, tan saray daluyon onsasaboyag ira ed paraw, ed ontan la ya say paraw napapano la. 

Mar 4:38 Et sikato met so wala ed dapit olin, a naugip ed tapew na tandakan: et sikato'y niliing da tan kuan da ed sikato, Managbangat, andi pagam to a natawtaw itayo? 

Mar 4:39 Et binmangon tan binano to so dagem, tan inkuan to ed dayat, Deen ka, ag ka ongagalaw. Et say dagem tinmonda, tan agawa so baleg a linak. 

Mar 4:40 Tan inkuan to ed sikara Akin et antakot kayo? angapo tani pananisia yo? 

Mar 4:41 Et tinmakot ira'n mapalalo, tan inkuan da ed sakey tan sakey, Siopa sirin so saya, ya angan say dagem tan say dayat ononor ira ed sikato? 



Mar 5:1 Tan akasabi ra ed pagpag a gilig na dayat, ed luyag na saray Gedareno. 

Mar 5:2 Et sanen pinmaway ed paraw, inmabet a tampol ed sikato so sakey a too ya nanlapu ed saray lobok, ya wala so sakey a marumsis ya espiritu ed sikato, 

Mar 5:3 A say panag-ayaman to dia ed saray lobok: tan angapola'y too'n akayari'n mamalor ed sikato, angapo, angan diad sakey a golongolong; 

Mar 5:4 Lapu no sikato'y abalor a mabetbet na saray panglaw tan golongolong, et pinoltot to so saray golonggolong, tan saray panglaw abuybuyak ira: et angapo'y too ya walaan na biskeg ya makapaano ed sikato. 

Mar 5:5 Tan naynay, labi tan agew, ed saray lobok tan palpalandey, sikato'y manakis, tan susugaten to so inkasikato ed saray bato. 

Mar 5:6 Et sanen anengneng to si Jesus ed arawi, binmatik tan angigalang ed sikato; 

Mar 5:7 Tan sanen inmakis na maksil a voces, kuan to, Anto so pibiangan ko ed sika, Jesus, sika Anak na Sankatageyan a Dios? Pikasik ed sika lapu ed Dios, ag mo ak pairapen. 

Mar 5:8 Lapu'd inkuan to ed sikato, Paway ka, sika marumsis ya espiritu, a manlapu ed sayan too. 

Mar 5:9 Et tinepet' to ed sikato, Anto'y ngaran mo? Et kuan to ed sikato, San ngaran ko Sanbakir; ta lapud no dakel kami. 

Mar 5:10 Et akikaskasi a mapalalo ed sikato ya ag to ra komon ibaki ed arawi ed paway na saman a dalin. 

Mar 5:11 Bang diman wala ed asinger ed palandey so sakey a baleg ya polok na babuy a mankakakan. 

Mar 5:12 Et akikasi ra ed sikato, a kuan da, Igangan mo kami ed saray babuy, pian onloob kami ed sikara, 

Mar 5:13 Et inaboloyan to ra. Et saray marumsis ya espiritu pinmaway ira tan linmoob ira ed saray babuy; et say polok na saray babuy tinmaboy ed sakey a pangdel ed dayat, say billing da ngalngali'n duanlibo; et nalner ira ed dayat. 

Mar 5:14 Tan saramay nanpapakan ed sikara binmatik ira, tan sikato'y inbaga ra ed ciudad, tan diad uma. Et linma ra pian nengnengen da no anto so saman ya agawa. 

Mar 5:15 Et ondago ra ed Jesus, tan nengnengen da man so sinelepan na saray demonio ya manyudyurong, ya akawesan tan naspot sa kalakal to, saman so walaan nen saman na sanbakir: et ataktakot ira. 

Mar 5:16 Et saray akanengneng ed sikato inpaliwawa ra ed sikara no panon so agawa ed samay sinelepan na saray demonio, tan say nipaakar ed saray babuy. 

Mar 5:17 Et ginapuan da'y akikasi ed sikato ya ontainan ed saray ketegan da. 

Mar 5:18 Et nen onloloob ed paraw, saman so sinelepan na saray demonio akikasi ed sikato pian miayam ni komon ed sikato. 

Mar 5:19 Et sikato so ag to inaboloyan, no ag say kuan to ed sikato, Onla ka ed abung mo ed saray kakaarom, tan ibagam ed sikara no panon kabaleg so bengabengatla a say Katawan ginawa to nipaakad ed sika, tan no panon so panangasi to ed sika. 

Mar 5:20 Et iman la, tan ginapoan to ya inpalapag ed Decapolis so ontanlan kabaleg na bengabengatla'n ginawa nen Jesus nipaakar ed sikato, et amin iray totoo nikelawan ira. 

Mar 5:21 Tan sanen binmaliw lamet si Jesus ed pagpag ya gilig a nanparaw, sakey a baleg a karakel na totoo so atipon ed sikato; et sikato'y wala nensaman ed baybay. 

Mar 5:22 Et yala so sakey ed saray makauley na sinagoga, ya say ngaran to Jairo; et nen sikato'y anengneng to, dinmakmomo ed saray salito, 

Mar 5:23 Tan mikakasi ed Jesus a mapalalo, ya kuan to, Say melag ya anako'n bii ngangali ompatey; pikasik ed sika, ya gala komon tan itapew mo so saray limam ed sikato, pian onabig komon, tan nabilay. 

Mar 5:24 Et akila ed sikato; tan sakey a baleg a karakel na totoo so tinmombok ed sikato, tan sikato so dinesdes da. 

Mar 5:25 Et sakey a bii, ya walaa'y pantoro na dala a labindua'y taon. 

Mar 5:26 Tan nanlikna na amayamay a bengatla lapu'd saray managtambal, tan ginastos to ya amin so wala ed sikato, et ag bengat ginmangana, no ag ingen linmoor, 

Mar 5:27 Nen nadngelan to so saray bengatla'n nipaakar ed Jesus, linma ed saray karaklan ed beneg, tan diniwi' to so saray kawes to. 

Mar 5:28 Ta inkuan to, No nadiwit ko lambengat so saray kawes to onabigak. 

Mar 5:29 Et tampol say sobol na dala to amagaan; tan alikna to ed laman to ya inmabig ed sakit to. 

Mar 5:30 Et tampol si Jesus, nen alikna to ed inkasikato ya say pakayari pinmaway a nanlapu ed sikato, linmingay ed saray karaklan, tan inkuan to, Siopa so aniwit na saray kawes ko? 

Mar 5:31 Et saray babangatan to inkuan da ed sikato, Sankanengneng mo a say karaklan dedesdesen da ka, tan kuanmo, Siopay aniwit ed siak? 

Mar 5:32 Et sikato ninengneng ed manliberliber pian nengnengen to so nangawa ed saya a bengatla. 

Mar 5:33 Balet say bii a natatakot tan mangiwgiw, ed pikakaba' to na agawa ed sikato, dinmago tan dinmakmomo ed arap to, tan inbaga to ed sikato so amin a katuaan. 

Mar 5:34 Et inkuan to ed sikato, Anak say pananisiam pinaabig to ka, onla ka'd kareenan, et onabig ka ed sakit mo. 

Mar 5:35 Leleg a mansasalita ni, onsabi ray nanlapu ed abung na makauley na sinagoga, a kuan da, Say anak mon bii inatey la: akin et sagpoten mo ni Managbangat. 

Mar 5:36 Balet si Jesus, ya ag to iimanoen so salita a sinalitara, kuanto'd makauley na sinagoga, Ag ka antakot, manisia ka labat. 

Mar 5:37 Et angapoy too ya inaboloyan to'n ontombok ed sikato, nilikod di Pedro, tan Santiago, tan Juan ya agi nen Santiago. 

Mar 5:38 Et linma ra ed abung na makauley na sinagoga; et nanengneng toy sakey ya ungol, tan amayamay a mannangis tan manogaog na baleg. 

Mar 5:39 Et sanen akaloob kuan to ed sikara, Akin et mangawa kayo na ungol, tan mannangis kayo? say ugaw ag inatey, balet naugip. 

Mar 5:40 Et sikato inelekan da ya balawen. Sikato balet, nen pinapapaway to ra'n amin, inala to so amay ugaw a bii tan say ina to tan saray akila ed sikato, tan linmoob ed kawalaan na ugaw. 

Mar 5:41 Et nen inala to so ugaw ed lima kuan to ed sikato, Talitha kumi; a sikato no ipatalos, Marikit, kuan ko ed sika, Onalagey ka. 

Mar 5:42 Et say marikit tampol ya inmalagey, tan nan-akar; ta sikato labindua'y taon to. Et atalagnaw ira ed baleg ya inkatalagnaw. 

Mar 5:43 Et inbilin ton malmalet ed sikara, ya angapo komon so makapikabat ed say a: et ingangan to ya niiter so bengatla komon ed sikato ya kanen to. 



Mar 6:1 Et tinmainan diman; tan linma ed dalin to; et sikato'y tinombok na saray babangatan to. 

Mar 6:2 Et sanen sinmabi sabaton, ginmapo a manbangat ed sinagoga: et saray dakel nen mandengdengel ira ed sikato nikelawan ira, a kuan da, Ined so angalaan na sayan too na saraya'n bengatla? tan, Anto'n kakabatan so niiter ed saya'n too, tan anto so kabaliksan na saray ontan a makapanyari'n gawa ya ginawa na saray lima to? 

Mar 6:3 Aliwa tan saya man so pan day, ya anak nen Maria, tan agi nen Santiago, tan Jose, tan Judas, tan Simon? tan andi ta ra dia ed sikatayo so saray agi to'n bibii? Et abaingan ira ed sikato. 

Mar 6:4 Et si Jesus inkuan to ed sikara, Say profeta aliwan angapo'y dayew to, nilikod ed dalin to'n dili, tan ed saray kakanayon to, tan dia ed abung to. 

Mar 6:5 Et ag to akagawad'man na makapanyari'n gawa, nilikod so inpangitapew to'd lima to ed saray pigaran agmakayari, tan pinaabig to ra. 

Mar 6:6 Et sikato'y nankelkelaw lapu'd agda pananisia. Et niliber to'so saray aldea a nanbabangat. 

Mar 6:7 Tan tinawag to so saray labindua ed sikato, et ingapo to ra'n inbaki a sanderua; tan initdan to ray pakaoley ed saray marumsis ya espiritu; 

Mar 6:8 Et inbilin to ed sikara ya ag ira mangitarok na antokaman nipaakad ed pan-akar da, nilikod so sakey a tayokod labat; angapo'y tinapay, angapo'y panagbalonan, angapo'y pilak ed supot da; 

Mar 6:9 No ag say mantapakan ira: tan inkuan to, ag kayo mangisolong na duara'n kawes. 

Mar 6:10 Tan inkuan to'd sikara, Angan ined a looban yo ed sakey ya abung, manayam kayod'man anga ed itainan yod'man. 

Mar 6:11 Et dinanman a pasen ya agmangawat naani ed sikayo, tan ag da kayo dengelen, sano onpaway kayod' man, pagpag yo'y dabok ya wala ed dapan na saray salisali yo a nipaakar ya sakey a pakapatnagan ed sikara. 

Mar 6:12 Et linma ra, tan inpulong da, a saray katooan mansibkel ira komon. 

Mar 6:13 Et pinapaway da so saray amayamay a demonio, tan amayamay ya agmakayari ya inilotan da ray larak, tan atambal da ra. 

Mar 6:14 Et si ari Herodes nadngelan to; ta say ngaran to nagmaliw a bantog; ed inkuan to, Si Juan a Bautista inmoli ed bilay a nanlapu ed saray inaatey, kanian saraya'n pakapanyari ongagawa ed sikato. 

Mar 6:15 Balet saray arum kuan da, Sikato si Elias. Tan saray arum inkuan da, Sakey a profeta, salanti singa sakey ed saray profeta. 

Mar 6:16 Si Herodes balet, sanen nadngelan to inkuan to, Si Juan, a sikato'y pinotolan ko, inmoli ed bilay. 

Mar 6:17 Ta si Herodes a dili angibaki tan inerel to si Juan, tan sikato'y binalor to ed loob na pangawan nisengeg ed Herodias, ya asawa nen agi to'n Felipe; ta sikato'y inasawa to. 

Mar 6:18 Ta si Juan inkuan to ed Herodes, Ag nikatunongan ya yamong mo'd sika so asawa na agim. 

Mar 6:19 Et si Herodias intalaga to'y inkasikato sumpa ed Juan, tan sikato'y nanpirawatan to'n pateyen; et ag to ayarian: 

Mar 6:20 Tan si Herodes tinakotan to si Juan, ta amta to ya sikato'y sakey a too'n matonong tan masanto, tan sikato'y insinagel to. Tan sanen sikato'y nadngelan to, atalagnaw na mapalalo; et sikato'y dinengel to'n sililiket. 

Mar 6:21 Tan sanen sinmabi agew a makana, a si Herodes ed agew ya inkianak to nanpaga na sakey a pangdeman ed saray ankabli to tan saray atagey a kapitan, tan saray manonan lalaki ed Galilea; 

Mar 6:22 Et sanen linmoob so bii ya anak nen Herodias tan nansayaw, pinaliket to si Herodes tan saray akirongo ed sikato ed pananganan; et say ari inkuan to ed marikit, Kerew ka ed siak na antokaman a labay mo, et si kato'y iter ko ed sika. 

Mar 6:23 Tan sinambaan to ed sikato, Antokaman ya kerewen mo ed siak, iter ko'd sika, angan say kapaldua na panarian ko. 

Mar 6:24 Et sikato'y pinmaway, tan inkuan to ed ina to, Antoy kerewen ko? Et sikato inkuan to, Say olo nen Juan a Bautista. 

Mar 6:25 Et sikato'y linmoob a tampol a maganganat ed ari, tan kinerew to a kuan to, Labay ko ya iter mo'd siak natan so olo nen Juan a Bautista ed sakey a lipong. 

Mar 6:26 Et say ari naermenan a mapalalo; balet nisengeg ed saray samba to, tan ed saray manyudyurong ed pananganan, sikato'y ag to pinabaingan. 

Mar 6:27 Et say ari angibaki'n tampol na sakey a sondalo ed saray bantay to, tan ingangan to a yakar da'd man so olo to: et linma tan sikato'y pinotolan to ed pangawan. 

Mar 6:28 Tan inyakar to'y olo to ed sakey a lipong, et sikato'y inted to ed marikit; et sikato'y inted na marikit ed ina to. 

Mar 6:29 Et sanen nadngelan na saray binangatan to, linma ra tan inala ra so bangkay to, tan sikato'y inparokol da ed sakey a lobok. 

Mar 6:30 Et saray apostoles tinmipon ira ed Jesus; tan tinongtong da ed sikato so amin a bengabengatlan antokaman ya ginawa ra, tan antokaman ya inbangat da. 

Mar 6:31 Et kuan to ed sikara, Galidia ed arawi ed sakey a pasen a lawak, tan manpainawa kayo'n magano. Ta amayamay nensamen iray onsasabi tan ontatainan, et angapo so pankanawnawa a masarag pian mangan ira. 

Mar 6:32 Et tinmainan ira a nanparaw anga ed sakey a pasen a lawak ya arawi. 

Mar 6:33 Et anengneng ira na saray katooan ya oonla, tan amayamay iray akabidbir ed sikara, et binmatik irad man a nanoolop a nanakad nanlapu ed saray amin iran ciudad, et inonaan da ra. 

Mar 6:34 Et sikato'y pinmaway et anengneng to so saray dakel a katooan, tan habagey to ra, lapu ed singa ra saray carnero ya andian na managpastol: et ginapoan to so nanbangat ed sikara na amayamay a bengabengatla. 

Mar 6:35 Et sanen say agew ngarem la, saray babangatan to linma ra ed sikato, tan inkuan da, Say pasen sikato'y lawak, et say agew onngangarem la: 

Mar 6:36 Ibakim la ra, pian onla ra ed uma tan ed saray aldeas ed kaliberliber, tan manaliw ira na nakan da. 

Mar 6:37 Balet sikato inmebat tan inkuan to ed sikara, Itdan yo ray nakan da. Et kuan da ed sikato, Onla kami'n manaliw na duanlasus denario a bili tinapay, tan iter ed sikara'n kanen da? 

Mar 6:38 Et kuan to ed sikara, Pigara'n tinapay so wala ed sikayo? lakayo tan nengneng yo. Et sanen akabatan da, kuan da, Limara, tan duara'n sira. 

Mar 6:39 Et inbilin to ed sikara ya amin komon onyorong a manoolop ed karikaan ya malambot. 

Mar 6:40 Et imyorong ira a nandarasig, a tungal lasus, tan sanlilimamplo. 

Mar 6:41 Et inala to ray limaran tinapay tan saray duara'n sira, et nen tinmangay ed tawen, binendicionan to, tan pinisagpisag to so sa saray tinapay; tan inted to ed saray babangatan pian iparongo ra ed sikara; tan saray sira inapagapag to ed sikara'n amin. 

Mar 6:42 Et angan ira'n amin, tan napsel ira. 

Mar 6:43 Et dinokdok da so mekmek, ya labindua'n boksot, tan ontan met ed saray sira. 

Mar 6:44 Et saray angan ed saray tinapay limanlibo ran totoo. 

Mar 6:45 Et tampol a pinilitan to so saray babangatan to ya onlugan ed paraw, tan onla ra ed onaan to ya anga ed pagpag a gilig na Betsaida, leleg a pasipoten to so saray dakel a katooan. 

Mar 6:46 Et kayari' to'n amasipot ed sikara, linma ed palandey a manpikasi. 

Mar 6:47 Et sanen sinmabi labi, say paraw wala nensaman ed taew na dayat, et sikato wadman a bokbokor ed dalin. 

Mar 6:48 Et nen nanengneng to ra ya nasasagpotan ya mangagaor, ta say dagem sumpa ed sikara, sanen ngangali la so komapat a panagbantay ed labi, Sikato'y ondago ed sikara ya manaakar ed tapew na dayat; tan labay to wari a lagsanan ira: 

Mar 6:49 Balet sanen sikato so anengneng da a manaakar ed tapew na dayat, ingaton da'n sikato'y sakey ya anyani et nanakis ira; 

Mar 6:50 Ta sikato so anengneng da ya amin, tan agolo ra. Balet tampol ya akisalita ed sikara tan kuan to ed sikara, Manpakpel kayo: siak; agkayo antakot. 

Mar 6:51 Et sinmapat ed sikara ed paraw; et say dagem tinmonda; et atalagnaw iran toloy ed inkasikara; 

Mar 6:52 Ta ag da atalosan so nipaakar ed saray tinapay, no ag say inmawet so puso ra. 

Mar 6:53 Tan sanen akabaliw la ra, linmara ed dalin na Genesaret, tan sinmakbit ira. 

Mar 6:54 Et sanen akapaway ira ed paraw saray katooan sikato so abidbir da'n tampol. 

Mar 6:55 Et binatik da so liberliber na sa man ya amin a dalin, tan ginapoan da ya inyakar a nanlapu ed amin a pasen so saray agmakayari ed dokolan da, dia ed nadngelan da'n kawalaan to. 

Mar 6:56 Tan angan ined ya nilooban to, ed saray aldea, ono saray ciudad, ono ed uma, ingatgaton da so saray agmakayari ed saray plaza, tan inpikasi ra ed sikato ya angan say saloy na kawes to so nadiwit da labat komon: et amin iray aniwit inmabig ira. 



Mar 7:1 Et diman nantitipon ed sikato so saray Fariseos, tan saray arum ed saray escribas a nanlapu ed Jerusalem, 

Mar 7:2 Tan anengneng da ya arum ed saray babangatan to kinan da so saray tinapay da a pati dutak, salanti ag-inurasan a limalima. 

Mar 7:3 (Ta saray Fariseos, tan amin so saray Judios, nilikod no urasan da a maong so saray lima ra, ag ira mangan, ya onoren da so ugali na saray mamasiken; 

Mar 7:4 Et bang no onsabi ra'n manlapu ed plaza, nilikod no manames ira ag ira mangan: tan amayamay ya arum a bengabengatla so wala, ya inawat da ya onoren, saray pananguras ed saray copa, tan bangabanga, tan saray vaso a gansa). 

Mar 7:5 Et saray Fariseos tan saray escribas tepeten da ed sikato, Akin et saray babangatan mo ag ira manakad onong na ugali na saray mamasiken, ingen kanen da so tinapay da ed saray arutakan a lima ra? 

Mar 7:6 Et inkuan to ed sikara, Maong so inpangiprofeta nen Isaias ed sikayo ya mansimpisimpitan, onong na nisulat, Saya'n baley galangen to ak ed saray bibil da, Bangbalet say puso ra arawi ed siak. 

Mar 7:7 Balet dia ed kaapaan so panangigalang da ed siak, A ibabangat da'n singa bangat da so saray bilin na saray totoo. 

Mar 7:8 Sikayo ya paulian yo so gangan na Dios, et onoren yo so tradicion na saray totoo. 

Mar 7:9 Tan inkuan to ed sikara, Naspot ya ikaindan yo so gangan na Dios, pian naonor yo so tradicion yo. 

Mar 7:10 Ta si Moises inkuan to, Igalang mo so amam tan say inam; tan, say mansalita na mauges ed ama ono ed ina, sikato komon so onpatey ed ipapatey: 

Mar 7:11 Balet kuan yo, No say sakey a too kuan to ed ama to ono ina to, Say pakapinabangan mo komon ed siak sikato'y Corban, a kuan to, Initer ed Dios; 

Mar 7:12 Sikayo agyo la aboloyan a mangawa'y anto'n nipaakar ed ama to ono ina to, 

Mar 7:13 Ya gagawaen yo'n andikakanaan so salita'y Dios lapu ed tradicion yo, a sikato so inyawat yo: tan amayamay so ontan a bengabengatla'n gawaen yo. 

Mar 7:14 Tan tinawag to so karaklan lamet ed sikato, tan inkuan to ed sikara, Amin yo denglen yo ak, tan talosan yo: 

Mar 7:15 Angapo so bengatla'n manlapu ed paway na too, ya onloob ed sikato a sikato so nayarian to a dutakan: ingen saray bengatla'n onpaway ed too sikara so mandutak ed too. 

Mar 7:16 Say walaan na layag a pandengel ondengel komon . 

Mar 7:17 Et sanen linmoob ed abung a nanlapu ed karaklan, saray babangatan to tinepet da ed sikato so alimbawa. 

Mar 7:18 Et kuan to ed sikara, Ontan yo met ya andian na pakatalos? Ag yo natebek, ya angan anto'n manlapu'd paway ya onloob ed too, sikato so agto nayarian a dutakan; 

Mar 7:19 Ta ag-onla ed puso to, no ag dia ed eges to, tan onla ed sebekan? Saya inkuan to, dia ed panaglinis na amin a kanen. 

Mar 7:20 Tan inkuan to, Satay ompaway a manlapu ed too, sikato'y mandutak ed too. 

Mar 7:21 Ta manlapu ed dalem, ed puso na totoo, saray mauges a nonot so ompaway, saray panaglawan, panagtakew, panagpatey, pikakalugoran. 

Mar 7:22 Kaaguman, karelmengan, panamalingo, kakaalak na laman, tan mauges a mata, siblangan, panbalegbalegan, kaatiwan: 

Mar 7:23 Saraya'n amin a bengatla manlapu ed loob, tan dutakan da'y too. 

Mar 7:24 Tan nanlapud'man inmalagey, tan linma ed saray ketegan na Tiro tan Sidon. Et linmoob ed sakey ya abung, tan angapo komon so too a makapikabat; et ag to ayarian a sikato so niamot. 

Mar 7:25 Balet, tampol sakey a bii, ya say anak to'n melag ya bii walaan na marumsis ya espiritu, dia ed inpakadngel to ed sikato, linma tan din-makmomo ed saray sali to. 

Mar 7:26 Bang say bii sakey a Griega, Sirofenisa so poli to. Et kinerew to ed sikato ya papawayen to komon so demonio ed anak to. 

Mar 7:27 Et inkuan to ed sikato, Paulian mo so saray anak ya onona'n napesel: ta ag manepeg ya alaen so tinapay na saray anak tan sikato so ibontok ed saray aso. 

Mar 7:28 Balet inmebat tan kuan to ed sikato, On, Katawan; angan saray aso ed silong na dulang mangan ira na mekmek na saray ugugaw. 

Mar 7:29 Et inkuan to ed sikato, Lapu'd saya'n salita onla ka la; say demonio pinmaway la ed anak mo. 

Mar 7:30 Tan sikato'y linma la ed abung to, et aromog to so ugaw a mandokdokol ed dokolan, tan say demonio pinmaway la. 

Mar 7:31 Tan pinmaway lamet ed saray ketegan na Tiro, tan linmabas ed Sidon linma ed dayat na Galilea, a linmabas ed saray ketegan na Decapolis. 

Mar 7:32 Et inyakar da ed sikato so sakey a telek tan walaan na makasbel ed pansalita to; et kerewen da'd sikato ya itapew to komon so lima to ed sikato. 

Mar 7:33 Et sikato'y inala to'n insian a maamot ed saray dakel a katooan, tan inyan to ray tamoro to ed saray layag to, tan linmup da, et diniwi'to so dila to; 

Mar 7:34 Et nen tinmangay ed tawen, nanermen, tan kuan to ed sikato, Ephphatha, kabaliksan to so, Nalukasan. 

Mar 7:35 Et saray layag to alukasan ira, tan say balor na dila to naokbar, et nansalita'n maliwawa. 

Mar 7:36 Et inbilin to ed sikara ya ag da ibaga ed siopaman a too: balet no panon so inpangibilin to ed sikara, nagkalalo ni so inpangiwakawak da. 

Mar 7:37 Tan alabas so inkikelawan da, a kuan da, Sikato ginawa to so amin a bengatla'n maong; gawaen to ni ya makadngel so telek, tan mansalita so umel. 



Mar 8:1 Diad saraman ya agew, sanen wala lamet so dakel a katooan tan andian ira na anto'n naka'n, tinawag to ed sikato so saray babangatan to, tan kuan to ed sikara, 

Mar 8:2 Walay panangabagey ko ed saray katooan, lapu'd akipanayam ira ed siak natan a taloy agew, et andian ira na anto'n nakan: 

Mar 8:3 Et no ibakik ira ed kaabungan da ya ag mangan, napunaw ira ed dalan; tan arum ed sikara nanlapu ra ed arawi. 

Mar 8:4 Et saray babangatan to inmebat ira ed sikato, Ined so pakayarian na sakey a mamesel ed saraya'n totoo na tinapay dia ed sakey a pasen a lawak? 

Mar 8:5 Et tinep'to ed sikara, Pigara'n tinapay so wala ed sikayo? Et inkuan da, Pitora. 

Mar 8:6 Et ibilin to ed saray dakel a katooan ya onyorong ira ed dalin: et inala to so saray pitora'n tinapay, et nen akapisalamat, pinisagpisag to, tan inted to ed saray babangatan to, pian iparongo ra ed sikara; et inparongo ra ed karaklan. 

Mar 8:7 Tan walaan ira'y pigaran ankekelag ya sira: et nen abendicionan to ra, inbilin to ya iparongo ra so saraya met ed sikara. 

Mar 8:8 Et angan ira, tan napsel ira: et inala ra so saray mekmek a kera, ya pitoran boksot. 

Mar 8:9 Et sikara'y ngalngali'n apat a libo: tan inbaki to la 'ra. 

Mar 8:10 Et linmugan a tampol ed sakey a paraw pati saray babangatan to, tan linma 'rad saray pasen na Dalmanuta. 

Mar 8:11 Et saray Fariseos pinmaway ira, tan ginapoan da'y akisangsangan ed sikato, a manaanap ira ed sikato na sakey a tanda a nanlapu ed tawen a sikato so salsalien da. 

Mar 8:12 Et naningel na araldalem ed espiritu to, tan kuan to, Akin a saya'n kailalakan mananap na sakey a tanda? tua kuan ko ed sikayo, Angapo'y tanda ya niiter naani ed saya'n kailalakan. 

Mar 8:13 Et sikara'y tinainan to, tan nen linmugan lamet ed paraw pinmikal ed pagpag a gilig. 

Mar 8:14 Et alingoanan da so angitarok na tinapay; tan angapo'y wala'd sikara ed paraw noag saksakey a tinapay. 

Mar 8:15 Et inbilin to'd sikara, a kuan to, Manimano kayo, manlikas kayo ed levadura na saray Fariseos tan say levadura nen Herodes. 

Mar 8:16 Et nansusupiatan so sakey tan sakey et sikara, a kuan da, Angpo'y tinapay tayo. 

Mar 8:17 Et si Jesus sanen alikas to kuan to ed sikara, Akin et mansusupiatan kayo, nisengeg ed angapo so tinapay yo? ag yo ta ni natebak, tan ag yo natalosan? anawe'ta ni puso yo? 

Mar 8:18 Anta wala'y mata yo, ag kayo makanengneng? tan anta wala'y layalayag yo, ag kayo makadngel? et ag yo ta nanonotan? 

Mar 8:19 Sanen pinisagpisag ko so limara'n tinapay ed saray limanlibo, pigara'n boksot a napno na mekmek so inala yo? Kuan da ed sikato, Labindua. 

Mar 8:20 Tan sanen saray pitora ed saray apat a libo, pigara'n boksot na mekmek so inala yo? Kuan da ed sikato, Pitora. 

Mar 8:21 Et inkuan to ed sikara, Ag yo ni natalosan? 

Mar 8:22 Tan linma ra ed Betsaida. Et inyakar da ed sikato so sakey a bulag, tan kinerew da ed sikato a diwiten to komon. 

Mar 8:23 Et inegnaan to ed lima so bulag, tan sikato so inyakad to ed paway na aldea; et sanen nilupdaan to so saray mata to, tan intapew to so saray lima to ed sikato, tinepet to ed sikato, Makanengneng ka na bengatla? 

Mar 8:24 Et sikato so tinmangwa, tan inkuan to, Makanengneng ak na totoo; ta sikara so naimanok a singa saray kiew, a manaakar. 

Mar 8:25 Diad saman intapew to lamet so saray lima to ed saray mata to; et sikato so tinmangwa ya abaybayag, et nipawil, tan anengneng to so amin a bengatla a malinlinew. 

Mar 8:26 Et sikato'y inbaki to ed abung, a kuan to, Angan dia ed aldea ag ka onloloob. 

Mar 8:27 Tan si Jesus pinmaway, tan saray babangatan to, ed saray aldea na Cesarea na Filipo: et dia ed dalan tinepe'to ed saray babangatan to, a kuan to ed sikara, Siopa ak ed pankuan na saray totoo? 

Mar 8:28 Et inbaga ra ed sikato, a kuan da, si Juan a Bautista: et saray arum, si Elias; balet saray arum, Sakey ed saray profeta. 

Mar 8:29 Et tinepe'to ed sikara, Balet siopa ak ed pankuan yo? Si Pedro onebat tan kuan to ed sikato, Sika so Cristo. 

Mar 8:30 Et inbilin to ed sikara ya angapo'y pangibagaan da nipaakar ed sikato. 

Mar 8:31 Tan ginapoan to so nanbangat ed sikara, ya say Anak na too nakaokolan so panlikna to na amayamay a bengabengatla, tan ipulisay na saray mamasiken, tan saray manonaan a sacerdote, tan saray escribas, tan ompatey, et kayari talo ra'n agew onoli lanlamang. 

Mar 8:32 Et inbaga to so salita ya manawanawag. Et sikato so inala nen Pedro, tan sikato so ginapoan to'n banoen. 

Mar 8:33 Sikato balet nen pinmigar, tan sankanengneng to so saray babangatan to, pinoot to si Pedro, et kuan to,Onla ka ed beneg ko, Satanas; ta ag mo nononoten so saray nipaakar ed Dios, noag saray nipaakar ed saray totoo. 

Mar 8:34 Et tinawag to ed sikato so karaklan a pati saray babangatan to, et inkuan to ed sikara, No siopaman a too labay to'y ontombok ed siak, iburi to so inkasikato, et awiten to so cruz to, tan tomboken to ak. 

Mar 8:35 Ta siopaman a mangilaban na bilay to, sikato so nabalang to naani; tan siopaman ya makabalang na bilay to nisengeg ed siak tan say evangelio sikato naani nilaban to. 

Mar 8:36 Ta anto so pinabangan na sakey a too, ya makagamor na sankamundoan, tan nabalang to so bilay to? 

Mar 8:37 Ta anto tay niiter na too ya isandi ed bilay to? 

Mar 8:38 Ta siopaman a mangibaing ed siak tan saray salitak dia ed saya'n mikakalugoran tan makasalanan ya kailalakan, say Anak na too sikato met so ibaing to naani, sano onla ed gloria nen Ama to pati saray masanton angeles. 



Mar 9:1 Tan inkuan to ed sikara, Tua kuan ko ed sikayo, Wala dia ed saray manal-alagey, ya ag da natawayan a balot so patey, anga ed pakanengneng da na panarian na Dios ya onsabi a tekep na pakayari. 

Mar 9:2 Et kayari anem agew inala nen Jesus ed sikato di Pedro, tan Santiago, tan Juan, tan intakdang to ra ed sakey a palandey ya atagey ed arawi a bokbokor da: et nauman so ereng to ed arap da; 

Mar 9:3 Et saray kawes to nagmaliw a masnag, tan mapalaloy poti, ya angapo'y pumepesak dia ed dalin a makapapoti ed sikara. 

Mar 9:4 Et diman pinmatnag ed sikara si Elias a pati Moises: tan akisalsalita ra ed Jesus. 

Mar 9:5 Et si Pedro onebat tan kuan to ed Jesus, Rabbi, maong ed sikatayo so manayam dia: et mangawa kami na talora ya abungabung; sakey so nipaakar ed sika, tan sakey so nipaakar ed Moises, tan sakey so nipaakar ed Elias. 

Mar 9:6 Ta ag to amta so yeba'to, ta atakot ira'n toloy. 

Mar 9:7 Et sinmabid'man so sakey a lurem ya narong ed sikara: tan wala'y sakey a voces a nanlapu ed lurem a kuan to, Say a sikato so inadarok ya Anak; sikato so denglen yo. 

Mar 9:8 Et bigla nen ninmengneng ira ed manliberliber angapo so angan sakey ya anengneng da, nilikod si Jesus a bokod a pati sikara. 

Mar 9:9 Et sanen onlalasor ira ed palandey, inbilin to ed sikara ya angapo'y too ya pangibagaan da na saray bengatla ya anengneng da, nilikod sano say Anak na too inmoli la ed bilay a manlapu ed saray inaatey. 

Mar 9:10 Et inememan da so salita, a nantetepetan ira no anto so kabaliksan na kioli ed bilay a manlapu ed saray inaatey? 

Mar 9:11 Et tinepet da ed sikato, a kuan da, Panon ya saray escribas kuan da ya si Elias nepeg ya onsabi ya onona? 

Mar 9:12 Et inkuan to ed sikara, Si Elias peteg ya onsabi ya unona, tan ipawil to so amin a bengatla: et panoon a nisulat nipaakad ed Anak na too, a kaokolan a manlikna na amayamay a bengatla tan nipasen ya andikana? 

Mar 9:13 Balet kuan ko ed sikayo, ya si Elias sinmabi la, et ginawa ra met ed sikato so antokaman a kinaliktan da, salanti onong na walan nisulat nipaakar ed sikato. 

Mar 9:14 Et sanen sinmabi ra ed saray babangatan, anengneng da so dakerakel a katooan ed liberliber da, tan saray escribas ya rcisasangsangan ed sikara. 

Mar 9:15 Et tampol say dakel a katooan, sanen sikato so anengneng da atalagnaw ira a mapalalo, tan sanen binmatik ira ed sikato ingalang da. 

Mar 9:16 Et tinepe'to ed sikara, Anto so pisasangsanganan yo ed sikara? 

Mar 9:17 Et sakey ed saray dakel a katooan so inmebat ed sikato, Managbangat, inyakar ko dia ed sika so ana'ko'n laki, ya walaan na sakey ya emel ya espiritu; 

Mar 9:18 Et angan ine'd a pangalaan to ed sikato, sikato'y igeba to: et manbura so sangito, tan manngalatenget so saray ngipen to, tan namagaan: et akisalitaak ed saray babangatan mo pian sikato'y papawayen da konon; et ag da ayarian. 

Mar 9:19 Et onebat ed sikara tan kuan to, O andian na pananisia a kailalakan, anga ed kapigan so panayam ko dia ed sikayo? anga ed kapigan so pantepel ko ed sikayo? sikato'y yakar yo dia ed siak. 

Mar 9:20 Et sikato'y inyakar da ed sikato: tan sanen anengneng to, tampol say espiritu sikato'y ginuyguyames to a masakit; tan ingeba to ed dalin, et nanbalbalintokar ya nanburabura so sangito. 

Mar 9:21 Et tinepet to ed ama to, Kaonongan la so kabayag to nia nanlapu'd insabi to ed sikato? Et inkuan to, Nanlapu la nen sikato'y ugaw ni. 

Mar 9:22 Tan mabetbet a sikato'y ipelag to nanpadpara ed apuy tan ed saray danum, pian sikato'y bagbagen to: et no nayarian mon gawaen so bengatla, abagey mo kami, tan tulongan mo kami. 

Mar 9:23 Et inkuan nen Jesus ed sikato; No nayarian mo! Amin a bengabengatla nayari ed manisia. 

Mar 9:24 Say ama na ugaw tampol ya inmakis tan kuan to. Manisiaak; tulongan mo so kulang a pananisiak. 

Mar 9:25 Et sanen anengneng nen Jesus ya dakel a katooan sinmabi ra a mambabtik a nanoolop, nanpasnokan to so marumsis ya espiritu, a kuan to ed sikato, Sika emel tan telek ya espiritu, igangan ko ed sika, onpaway ka ed sikato, tan ag ka la onloob ed sikato. 

Mar 9:26 Et sanen inmakis, tan sikato'y ginuyames to a mapalalo, pinmaway: et say ugaw nagmaliw a singa sakey ya inatey; ed ontan la ya say karaklan inkuan da, sikato'y inatey la. 

Mar 9:27 Sikato balet so inala nen Jesus ed lima, tan sikato'y inpaalagey to; et sikato'y inmalagey. 

Mar 9:28 Et sanen linmoob ed abung, saray babangatan to tinepet da a maamot ed sikato, a kuan da, Panon a sikato so ag mi ayarian a pinapaway? 

Mar 9:29 Et inkuan to ed sikara, Saya a nengneng ag ompaway lapu ed antokaman, nilikod ed pikakasi. 

Mar 9:30 Et kinmurang ira a nanlapud' man, tan linmabas ira e Galilea; et ag to komon labay a sikato so nakabatan na siopaman a too. 

Mar 9:31 Ta inbanga'to so saray babangatan to, tan inkuan to ed sikara, Say Anak na too niyawat ed lima na saray totoo, tan sikato so pateyen da naani, et sano apatey da la, kayari taloy agew sikato so onoli lanlamang. 

Mar 9:32 Balet ag da atalosan so salita, tan tinmakot ira'n manepet ed sikato. 

Mar 9:33 Et linma ra ed Capernaum: et sanen wala ed abung tinepe'to ed sikara, Anto so pansasangsangan yo ed dalan? 

Mar 9:34 Sikara balet ag ira inmese; ta nansasangsangan so sakey tan sakey ed dalan, no siopa so kabalbalgan. 

Mar 9:35 Et sikato imyorong tan tinawag to so saray labindua: tan kuan to ed sikara, No siopaman a too labay to'n sikato'y unaan, sikato so kaonoran naani ed amin, tan aripen na amin. 

Mar 9:36 Tan angala na sakey a melag ya ugaw, tan sikato'y inyan to ed pegley da: et nen sikato'y inala to ed saray taklay to, inkuan to ed sikara, 

Mar 9:37 Siopaman a mangawat na sakey ed saray onia ya ankekelag ya ugugaw nisengeg ed ngaran ko, awaten to ak: tan siopaman a mangawat ed siak, aliwa'n siak so awaten to, noag say angibaki dia ed siak. 

Mar 9:38 Si Juan inkuan to ed sikato, Managbangat, anengneng mi sakey ya manpapapaway na demonio dia ed ngaran mo; et insebel mi ed sikato, lapu'd ag to tinmombok ed sikatayo. 

Mar 9:39 Balet si Jesus inkuan to, Ag yo sebelan: ta angapo'y too a mangawa na sakey a makapanyarin gawa dia ed ngaran ko, tan makayari'n magangano a mansalita na mauges nipaakad ed siak. 

Mar 9:40 Ta say ag onsumpa ed sikatayo, sikayo'y iba tayo. 

Mar 9:41 Ta siopaman a mangiter naani ed sikayo na san-vaso a danum ya inumen, lapud kien kayo nen Cristo, tua kuan ko ed sikayo, ag to nabalang a balot so tumang to. 

Mar 9:42 Et siopaman a mangigapol na sakey ed saraya ya ankekelag ya ugugaw a manisia ed siak, magmaong ni komon ed sikato no sakey a baleg a bato na gilingan so nisabit ed beklew to, tan ibontok ed day at. 

Mar 9:43 Et no say limam so mangigapol ed sika, sikato'y potot mo: magmaong ed sikasoonloobyapokoldima'd bilay, nen say wala ray duara'n taklay mo ya onloob ed Gehenna, ed agnaerep ya apuy. 

Mar 9:44 Ya diman say bigis to ag ompatey, tan say apuy angan kapigan ag naerep . 

Mar 9:45 Et no say salim so mangigapol ed sika, sikato'y potot mo: magmaong ed sika so onloob ed bilay ya pokol, nen say duara so salim ya onloob ed Gehenna. 

Mar 9:46 Ya diman ag ompatey so bigis to, tan say apuy angan kapigan ag naerep. 

Mar 9:47 Et no say matam so mangigapol ed sika, sikato'y sukit mo: magmaong ed sika so onloob ed panarian na Dios a saksakey so matam, nen say duara so matam a nibantak ed Gehenna; 

Mar 9:48 Ya diman say bigis da ag ompatey, tan say apuy ag naerep. 

Mar 9:49 Ta amin naasinan naani ed apuy. 

Mar 9:50 Say asin sikato'y maong: balet no say asin tinmabang la, anto so pamananam yo ed sikato? Wala komon so asin ed sikayo, tan manpaknaan so sakey tan sakey ed sikayo. 



Mar 10:1 Et inmalagey a nanlapud'man tan onloob ed ketegan na Judea tan labas na Jordan: et dakel a katooan so onla a mantitipon ed sikato lamet; et onong ed ugali to, inbabanga'to ra lamet. 

Mar 10:2 Et diman linma ed sikato so saray Fariseos, et tinepet da ed sikato, Nikatonongan kasi ed sakey a laki so pangisian to na asawa to? a sikato so sasalien da. 

Mar 10:3 Et inmebat tan inkuan to ed sikara, Anto so inbilin nen Moises ed sikayo? 

Mar 10:4 Et inkaun da, Si Moises inaboloy to so pansulat na sakey a sulat na pansian, ta pian sikato so inkaindan. 

Mar 10:5 Si Jesus balet ikuan to ed sikara, Lapu'd kaawetan na puso yo insula'to ed sikayo so saya'n gangan. 

Mar 10:6 Balet nanlapu'd gapu na inkapalsa, Say Dios ginawa to ra a laki tan bii. 

Mar 10:7 Nisengeg ed saya say laki tainanto naani so ama to tan ina to, tan mitipon ed asawa to; 

Mar 10:8 Et saray duara magmaliw ira'n sakey a laman: dia ed ontan ya aliwa la ran duara, no ag sakey a laman. 

Mar 10:9 Say inpantipon sirin na Dios, ag pansianen na too komon. 

Mar 10:10 Et dia ed abung saray babangatan tinepet da ed sikato lamet so nipaakar ed saya. 

Mar 10:11 Et kuan to ed sikara, Siopaman a mangisian na asawa to, tan mangasawa na sananey mangawa na pikakalugoran sumpa ed sikato; 

Mar 10:12 Et no say bif so mangisian ed asawa to tan miasawa ed sananey, mangawa na pikakalugoran. 

Mar 10:13 Et inyakar da ed sikato so saray ankekelag ya ugugaw, pian diwiten to ra; et saray babangatan binano da ra. 

Mar 10:14 Balet sanen sikato'y anengneng nen Jesus, asanokan, et inkuan to ed sikara, Paulian yo so saray ankekelag ya ugugaw ya ondago ed siak; ag yo ra sebelan: ta sikara so makankien na panaria'y Dios. 

Mar 10:15 Tua kuan ko ed sikayo, Siopaman ya agmangawat na panaria'y Dios a singa sakey a melag ya ugaw, ag makaloob a balot diman. 

Mar 10:16 Et inala to ra ed saray taklay to, tan binendicionan to ra, ya intapew to so saray lima to ed sikara. 

Mar 10:17 Et sanen pinpaway ed dalan, diman binmatik so sakey ed sikato, tan tinmalimokor ed sikato tan tinepe'to ed sikato, Maong ya Managbangat, anto so gawaen ko, pian natawir ko so bilay ya andi angaan? 

Mar 10:18 Et inkuan nen Jesus ed sikato, Akin et tawagen mo ak na maong? angapo so maong nilikod so sakey, salanti Dios. 

Mar 10:19 Amtam so saray gangan, Agka mamatey, Agka mikalugoran, Agka mantakew, Agka mantasi na aliwa'n tua, Agka mansaol, Igalang mo so amam tan inam. 

Mar 10:20 Et inkuan to ed sikato, Managbangat, amin irayan bengatla sinumpal ko a nanlapu ed inkaugaw ko. 

Mar 10:21 Et nen sikato'y ninengneng nen Jesus sikato so inaro to, tan inkuan to ed sikato, Sakey a bengatla so kulang ed sika: onla ka, ilakom so angan anto'n wala ed sika, et iter mo ed saray duruka, et wala naani kayamanan mo ed tawen: et gala, tombok mo ak. 

Mar 10:22 Balet say lupa to inmermen ed saya'n salita, et tinmainan ya maerermen: ta sikato'y sakey ya walaan na baleg a kayarian. 

Mar 10:23 Et si Jesus ninmengmeng ed manliberliber, tan kuan to ed saray babangatan to, Agay lay irap na saray walaan na kayamanan ya onloob ed panaria'y Dios! 

Mar 10:24 Et saray babangatan atalagnaw ira ed saray salita to. Si Jesus balet onebat lamet, tan kuan to ed sikara, Ugugaw, agay lay kairapan na saray manmatalek ed saray kayamanan ya onloob ed panaria'y Dios! 

Mar 10:25 Magmainomay ni sakey a camello ya onlabot ed abot na sakey a dagum, nen say sakey a too a mayaman ya onloob ed panaria'y Dios. 

Mar 10:26 Et nikelawan ira'n mapalalo, a kuan da ed sikato, Siopa sirin so nayarin nilaban? 

Mar 10:27 Si Jesus dia ed innengneng to ed sikara, kuan to, Diad saray totoo ag nayari, balet aliwan ontan ed Dios: ta amin a bengabengatla nayarian ria na Dios. 

Mar 10:28 Si Pedro ginapoan ton inkuan ed sikato, Nia, sikami tinaynan mi so amin, et tinombok mi ka. 

Mar 10:29 Inkuan nen Jesus, Tua kuan ko ed sikayo, Angapo'y too ya anainan na abung, ono agagin lalaki, ono agagi'n bibii, ono ina, ono saray anak, ono daldalin, nisengeg ed siak, tan nisengeg ed evangelio. 

Mar 10:30 Ingen awaten to so maminlasus natan ed say'an panaon, abu-abung, tan agagi'n lalaki, tan agagi'n bibii, tan saray ina, tan saray anak, tan daldalin, pati saray kapasegsegang; tan dia ed mundo ya onsabi say bilay a maando. 

Mar 10:31 Balet amayamay so saray onaan ya sikaray naonor; tan saray onor ya sikaray onona. 

Mar 10:32 Et wala ra nen saman ed dalan, ya ontatatdang ed Jerusalem; et si Jesus wala ed onaan da: et nikelawan ira; tan saray tinmombok ataktakot ira. Et inala to lamet so saray labindua, tan ginapoan to'n inbaga ed sikara so saray bengatla'n nagawa ed sikato, 

Mar 10:33 A kuan to, Nia, ontatdang itayo ed Jerusalem; et say Anak na too niyawat ed saray manonaan a sacerdote tan saray escribas; tan sikato'y dusaen da naani na ipapatey, tan sikato'y yawat da naani ed saray Gentiles : 

Mar 10:34 Tan sikato'y ludlureyen da naani, tan sikato'y lupdaan da, tan sikato'y bakbaken da naani, tan sikato'y pateyen da; et kayari talo ra'n agew onoli ed bilay lanlamang. 

Mar 10:35 Et sinminger ed sikato di Santiago tan Juan, ya anak ira nen Zebedeo a kuan da ed sikato, Managbangat, labay mi komon a gawaen mo ed sikami so antokaman a kerewen mi ed sika. 

Mar 10:36 Et inkuan to'd sikara Anto'y laba'yo'n gawaen ko nipaakar ed sikayo? 

Mar 10:37 Et inkuan da ed sikato, Yaboloy mo ed sikami a makayorong kami komon, sakey dia'd nikawanan a limam, tan sakey dia'd nikawigi a limam, ed gloriam. 

Mar 10:38 Si Jesus balet inkuan to ed sikara, Ag yo amta so kerewen yo. Nayarian yo ta so oninum ed copa ya inuman ko? ono nabinyagan ed binyag ya akabinyagan ko? 

Mar 10:39 Et inkuan da ed sikato, Nayarian mi. Et si Jesus inkuan to ed sikara, Say copa ya inuman ko inuman yo naani; tan say binyag ya akabinyagan ko so kabinyagan yo naani: 

Mar 10:40 Balet say iyorong yo ed nikawanan a limak ono dia ed nikawigi a limak ag ko betang so pangiter; ingen sikato 'y onkana ed saray niparaanan to. 

Mar 10:41 Et sanen sikato'y nadngel na saray samplora, ginmapo ra'n asanokan nipaakar ed Santiago tan Juan. 

Mar 10:42 Et si Jesus tinawag to ra ed sikato, tan kuan to ed sikara, Amta yo ya saray inbilang ya man-uley ed saray Gentiles pakatawan ira ed sikara; et saray angatagey da agamilen da'y pakauley ed sikara. 

Mar 10:43 Balet aliwa'n ontan ed sikayo: ingen siopaman a malabay a magmaliw a baleg ed sikayo, sikato naani managlinkor yo; 

Mar 10:44 Tan siopaman a malabay a sikato'y onaan ed sikayo sikato naani aripen na amin. 

Mar 10:45 Ta say Anak na too ag linma dia a palinkoran, noag say manlinkor, tan mangiter na bilay to a sakey a dondon nipaakar ed amayamay. 

Mar 10:46 Et linma ra ed Jerico, et nen pinmaway nanlapu ed Jerico, pati saray babangatan tan sakey a dakerakel a katooan, say anak a laki nen Timeo, si Bartimeo, sakey a mipapayabol a bulag, manyudyorong ed gilig na dalan. 

Mar 10:47 Et sanen nadngel to ya sikato si Jesus a Nazareno, ginapoan to'y manakis, tan kuan to, Jesus, sika anak nen David, kasian mo ak. 

Mar 10:48 Et amayamay so nanpasnok ed sikato, pian ag onesel: balet inmakis ni na abalbaleg, Sika anak nen David, kasian mo ak. 

Mar 10:49 Et si Jesus tinmonda, tan inkuan to, Sikato'y tawag yo. Et tinawag da so bulag, a kuan da ed sikato, Mangayaga ka: alagey ka, tatawagen to ka. 

Mar 10:50 Et sikato, nen inbantak to'y kolibenben to, limmokso, tan linma ed Jesus, 

Mar 10:51 Et si Jesus inmebat ed sikato, tan inkuan to Anto so labay mo ya gawaen ko ed sika? Et say laki a bulag inkuan to ed sikato, Rabboni, naawat ko komon so pakanengneng ko. 

Mar 10:52 Et si Jesus inkuan to ed sikato, Onla ka la: say pananisiam pinaabig to ka. Et tampol inawat to so pakanengneng to, et tinmombok ed sikato ed dalan. 



Mar 11:1 Et sanen akaasinger ira ed Jerusalem, ed Betfage tan Betania, ed palandey na saray Olivas, sikato'y mangibaki na duara ed saray babangatan to, 

Mar 11:2 Tan kuan to ed sikara, Onla kayo ed aldea ya wala'd naparong yo: tan tampol a kaloob yo ed sikato, naromog yo so sakey a kilaw ya asno ya akasinger, ya angapo ni too a kinmabayo ed sikato; sikato so okbaran yo, tan sikato so yakar yo dia. 

Mar 11:3 Et no wala so sakey a mankuan ed sikayo, Akin et gawaen yo so sa ya? kuan yo, Say Katawan sikato'y kaokolan to; et tampol sikato so ipawi'to naani dia. 

Mar 11:4 Et iman la ra, et aromog da so sakey a kilaw ya akasinger ed pinto ed paway dia ed mapalaway a dalan; et sikato'y inokbaran da. 

Mar 11:5 Et arum ed saray wad'man inkuan da ed sikara, Anto so gawaen yo, ya ookbaran yo so kilaw? 

Mar 11:6 Et inkuan da ed sikara so onong na inkuan nen Jesus: et pinaulian da ra ya onla. 

Mar 11:7 Et inyakar da so kilaw ed Jesus, tan insapin da ed sikato so saray kolibenben da; et sikato so kinmabayo ed sikato.

Mar 11:8 Tan amayamay ira'y angibilkag na kolibenben da ed dalan; et saray arum, sangasanga ya sinipi ra a nanlapu ed uma. 

Mar 11:9 Et saray linma ed onaan, tan saray manomtombok, inyakis da, Hosanna; Bendito so onla dia ed ngaran na Katawan: 

Mar 11:10 Bendito so panarian ya onsabi, say panarian nen ama tayo a David: Hosanna ed sankatag'yan. 

Mar 11:11 Et linmoob ed Jerusalem, ed templo; et nen anengneng to so amin a bengabengatla ed manliberliber, bangta onlalabi la, pinmaway ed Betania a pati saray labindua. 

Mar 11:12 Et dia'd kaimbuasan, nen pinmaway ira ed Betania, sikato'y narasan. 

Mar 11:13 Et nen anengneng to'y sakey a kiew ya higos ed arawi ya walaan na bolobolong, dinmago, ompan makalmo na bengatlad'man: et sanen sinmabi ed sikato angapo'y aromog to noag saray bolobolong lambengat; ta aliwa'n sikato so panaon day higos. 

Mar 11:14 Et inmebat tan inkuan to ed sikato, Angapo'y too'n mangan na bungam a manlapu ed sika natan ya anga ed anga. Et sikato'y nadngel na saray babangatan to. 

Mar 11:15 Et linma ra ed Jerusalem: et linmoob ed templo, tan gihapoan to'n pinapaway so saray nantagilako tan saray nansasaliw dia ed templo, tan binalintuag to ray dulang na saray managsalat na pilak, tan saray yorongan na saray nantagilako na malapati; 

Mar 11:16 Tan ag to inaboloyan so siopa-man a too ya mingitarok na boksot ed templo. 

Mar 11:17 Tan nanbangat, tan inkuan to ed sikara, Agta nisulat, Say abung ko natawag ya abung na pikakasi nipaakar ed saray amin a naciones? balet sikayo sikato'y ginawa yo a sakey a balaong na mamatakew. 

Mar 11:18 Et sikato so nadngel na saray manonaan a sacerdote tan saray escribas, et inisisip da no panon so pamatey da ed sikato: lapu'd tinmakot ira ed sikato, ta amin a katooan nikelkelawan ed ibabanga'to. 

Mar 11:19 Et nilabilabf ya pinmaway ed paway na ciudad. 

Mar 11:20 Tan nen onlabas ira ed kabuasan anengneng da so kiew ya higos ya amagaan manlapu ed saray lamot. 

Mar 11:21 Et si Pedro dia ed inpakanonot to kuan to ed sikato, Rabbi, nia, say kiew ya higos ya insambam amagaan. 

Mar 11:22 Et nen inmebat si Jesus kuan to ed sikara, Manisia kayo ed Dios. 

Mar 11:23 Tua kuan ko ed sikayo, Siopaman a mangikuan ed saya'n palandey, Naagwat ka tan ontaboy ka ed dayat; et ag naani manduarua ed puso to, ingen manisia a say salita to nagawa; sikato'y nagamoran to. 

Mar 11:24 Kanian kuan ko ed sikayo, Amin a bengabengatla ya pikasi yo tan kerewen yo, sisiaen yo ya awaten yo, et wala ra naani ed sikayo. 

Mar 11:25 Tan sano mikakasi kayo'n sialagey mamerdona kayo, no walaan kayo'y bengat Ian pamosolan ed siopaman; pian say Ama yo met a wala ed tawen perdonaen to kayo ed saray kasalanan yo. 

Mar 11:26 (Ta no ag kayo mamerdona, say Ama yo ya wala ed tawen ag to met perdonaen ed sikayo so saray kasalanan yo.) 

Mar 11:27 Et onla ra lamet ed Jerusalem: et nenmanaakar ed templo, dinmagoed sikato so saray manona a sacerdote, tan saray escribas, tan saray mamasiken; 

Mar 11:28 Et inkuan da ed sikato, Ed anto'n pakauley so pangagawaan mo ed saraya a bengatla? ono siopa so angiter ed sika na saya'n pakauley pian gawaen mo so saraya a bengatla? 

Mar 11:29 Et si Jesus inkuan to ed sikara, Tepeten ko ed sikayo so sakey a tepet, et ebatanyo ak, et ibagak ed sikayo na anto'n pakauley so pangagawaan ko ed saraya a bengatla. 

Mar 11:30 Say binyag nen Juan, nanlapu ed tawen, one ed saray totoo? ebatan yo ak. 

Mar 11:31 Et minolimoli ra'd sikara'n dili, a kuan da, No kuan tayo, Nanlapu ed tawen; ikuan to, Akin sirin et sikato'y ag yo sinisia? 

Mar 11:32 Balet no kuan tayo, Nanlapu ed saray totoo-tinakotan da so ombaley: ta amin peteg a sinisia ra si Juan a sikato'y sakey a profeta. 

Mar 11:33 Et inmebat ira ed Jesus tan kuan da, Agmi amta. Et si Jesus kuan to ed sikara, Ag ko met ibaga ed sikayo na anto'n pakauley so pangawaan ko ed saraya'n bengatla. 



Mar 12:1 Et ginapoan to'y akisalita ed sikara ed saray alimbawa. Sakey a too nantanem na sakey a kauvasan, et niliber to na alar, tan angotkot na panalakan, tan angipaalagey na sakey ya ilang, tan sikato so inpaabang to ed saray tomatalon, tan linma ed sananey a dalin. 

Mar 12:2 Et nen panaon la angibaki sakey ya aripen ed saray tumatalon, pian awaten to ed saray tumatalon so abang na saray bunga na kauvasan. 

Mar 12:3 Et sikato so inala ra, tan sikato so pinepekpek da, tan sikato so inbaki ra a paoypaoy. 

Mar 12:4 Et angibaki lamet ed sikara na sananey ya ripen; et sikato'y sinugatan da ed olo tan makapabaing a toloy so ginawa ra'd sikato. 

Mar 12:5 Tan angibaki sananey; et sikato'y pinatey da: tan amayamay a sananey; pinepekpek da so saray arum, tan pinatey da so saray arum. 

Mar 12:6 Walaan ni sakey, sakey ya inadaro'n anak: sikato'y inbaki to'n kaonoran ed sikara, a kuan to, Pagalangan day ana'ko. 

Mar 12:7 Balet saray tumatalon kuan da ed sikara lanlamang, Saya sikato'y mananawir; galidia, sikato so pateyentayo, et say tawir kien tayo naani. 

Mar 12:8 Et sikato'y inala ra, tan sikato'y pinatey da, tan sikato'y inbantak da ed paway na kauvasan. 

Mar 12:9 Anto sirin so gawaen na makankien na kauvasan? onla naani tan bagbagen to so saray tumatalon, tan iter to so kauvasan ed sananey. 

Mar 12:10 Ag yo ta ni abasa so saya'n sulat; Say bato ya inbantak na saray manangipaalagey na abung, Sikato lanlamang so agawa'n olo na suyok. 

Mar 12:11 Saya nanlapu ed Katawan, Et sikato'y makapakelaw ed saray mata tayo? 

Mar 12:12 Et sikato y sineseetan da ya erelen; antakot ira balet ed saray dakel a katooan; ta atebek da ya sinalita to so alimbawa sumpa ed sikara; et sikato'y tinainan da, tan iman la ra. 

Mar 12:13 Et angibaki ra ed sikato na saray Fariseos tan Herodianos, pian sikato'y erelen da komon ed salita. 

Mar 12:14 Et sanen akasabi ra kuan da ed sikato, Managbangat, amtami ya matua ka, et ag ka mapaga ed siopaman; ta ag mo biig-biigen so kanengnengan na saray totoo, noag dia'd katuaan ibangat mo so dalan na Dios: Nikatonongan kasi pangiter na buis ed kinen Cesar, odino andi? 

Mar 12:15 Mangiter kami ono ag kami mangiter? Sikato balet ta kaba'to so pankonkonwari ra, inkuanto'd sikara, Akin et toksoen yo ak? mangyakar kayo'y sakey denario ed siak, pian sikato'y nanengneng ko. 

Mar 12:16 Et sikato'y inyakaran da. Et kuan to ed sikara, Siopa so akantalintao tan akansulat ed saya? Et inkaun da ed sikato, Si Cesar. 

Mar 12:17 Et si Jesus inkuan to ed sikara, Bayaran yo ed Cesar so bengabengatlan kien nen Cesar, tan ed Dios so saray kien na Dios. Et nikelawan ira na baleg ed sikato. 

Mar 12:18 Et wala ra'y dinmago ed sikato a Saduceos, ya cuanda'n angapo so kioli ed bilay; et tinepet da ed sikato, a kuan da, 

Mar 12:19 Managbangat, si Moises insulat to'd sikami, No say agi a laki na sakey a toon ompatey et natainan to so asawa to, et angapo so anak to, say agi to'n laki alaen to komon so asawa to, tan ibangonan to na puli so agi to. 

Mar 12:20 Wala nensaman so pitoran lalaki a sanaagi: et say pangoloan angasawa, et nen inatey ag angitilak na puli; 

Mar 12:21 Et sikato so inala na komadua, tan inatey, ya angapo'y intilak to'n puli; et say komatlo ontan met: 

Mar 12:22 Tan saray pitora ag ira angitilak na puli. Kaonoonoran inatey met so bii. 

Mar 12:23 Dia ed kioli ed bilay siopa so makan-asawa ed sikato? ta saray pitora sikato'y inasawa ra. 

Mar 12:24 Si Jesus inkuan to ed sikara, Ag ta nisengeg ed saya so kalingoan yo, ya ag yo amta so saray sulsulat, ni say pakapanyari Dios? 

Mar 12:25 Ta sano onoli ra a manlapu'd saray inatey, ag ira mangasawa, tan ag ira met miasawa; balet singara angeles ed tawen. 

Mar 12:26 Balet nipaakar ed saray inatey, ya onili ra ed bilay; ag yo ta abasa ed libro nen Moises, ed pasen a pa-katohgtongan nipaakar ed Zarza, no panon so inpisalita na Dios ed sikato, a kuan to, Siak so Dios nen Abraham, tan say Dios nen Isaac, tan say Dios nen Jacob? 

Mar 12:27 Sikato so aliwa'n Dios na saray inatey, ingen Dios na saray mabilay: baleg a toloy so kalilingo yo. 

Mar 12:28 Et sakey ed saray escribas dinmago, et nadngel to ra'n mansusupiatan, et bangta amta to ya inebatan to ra'n maong, tinepet to ed sikato, Anto'n gangan so manonaan ed ganagana? 

Mar 12:29 Si Jesus inmebat, Say manonaan sikatoya, Dengel mo, O Israel; Say Katawan a Dios tayo, say Katawan saksakey: 

Mar 12:30 Et sika aroen mo so Katawan a Dios mo ed amin a pusom, tan ed amin a kamarerwam, tan ed amin a nonot mo, tan ed amin a biskeg mo. 

Mar 12:31 Say komadua sikato ya, Aroen mo so kaparam a too a singa sika lanlamang. Angapo lay sananey a gangan ya babaleg nen saraya. 

Mar 12:32 Et say escriba inkuan to ed sikato, Dia'd tua, Managbangat, maong so inpangikuan mo a sikatoy saksakey; tan angapo'y sananey noag sikato lambengat: 

Mar 12:33 Tan say pangaro ed sikato ed amin a puso, tan ed amin a pakatalos, tan ed amin a biskeg, tan say pangaro ed kapara'n too a singa sikato lanlamang, sikato'y dakdakel nen saray amin a lapag ya panangaro ya poolan tan saray bagat. 

Mar 12:34 Tan sanen anengneng nen Jesus ya inmebat a sikakalakal, inkuan to ed sikato, Sika ag ka arawi ed panaria'y Dios. Et angapo la'y too ed kayari ton man ya akakpel a mantepet ed sikato na antokaman a tepet. 

Mar 12:35 Et si Jesus inmebat tan inkuan to, nen manbabangat ed templo, Pano'y pangikuan na saray escribas a si Cristo sikato'y anak nen David? 

Mar 12:36 Si David lanlamang inkuan to ed Espfritu Santo, Say Katawan inkuan to ed Katawan ko, Onyorong ka ed nikawanan a lima, Anga ed pangawak ed saray kakabosol mo a gagatinan na saray salisalim. 

Mar 12:37 Si David sikato'y tawagen to na Katawan; et panon sirin a sikato so anak to? Et saray karaklan ya ombaley sikato'y dinedengel da'n suliliket. 

Mar 12:38 Et dia'd panbabanga'to inkuan to, Manlikas kayo ed saray escribas, ya kaliktan da'y manakar ed andukey a sokbong, tan saray panangilugay ed sikara ed saray plaza, 

Mar 12:39 Tan saray manona'n yorongan ed saray sinagoga, tan saray manonaan a paspasen ed saray fiesta: 

Mar 12:40 Sikara ya akmonen da so saray abung na saray balo a bib if, tan panagbaraan da'n a mangawa ra na saray andurukey a pikakasi; saraya awaten da so babaleg a dusa. 

Mar 12:41 Tan sikatoy nanyorong ed petek na panangisimpenay kayamanan, tan ninengneng to no panon so panangipelag na saray dakel a katoaan na pilak ed panangisimpenan na kayamanan: et amayamay iray mayayaman ya angipelag na dakel.

Mar 12:42 Et dinmago so sakey a duka ya bii'n balo et angipelag na duaran blankas, ya katiponan to so sakey a marabilis. 

Mar 12:43 Et tinawagan to'ray babangatan to ed sikato, tan inkuan to ed sikara, Tua kuan ko ed sikayo, Sayan duka ya bii a balo angipelag na dakdakel nen saray amin a manpepelag ed panangisimpenan na kayamanan: 

Mar 12:44 Ta sikara 'n amin angipelag ira ed nasosolokan da; sikato balet dia ed inka-okolan to inpelag to ya amin so wala ed sikato, salanti amin a panbilay to. 



Mar 13:1 Et nen onpapaway ed templo, sakey ed saray babangatan to kuan to ed sikato, Managbangat, nengneng mo, agay la a nengneng na batobato tan agay la a nengneng na palpaalagey! 

Mar 13:2 Et si Jesus inkuan to ed sikato, Nanengneng mo so saraya'n ankakabaleg a palpaalagey? angapo naani natilak dia a sakey a bato ed tapew na sakey, ya ag nigeba naani. 

Mar 13:3 Et nen manyudyorong ed palandey na saray Olivas ed petek na templo, di Pedro tan Santiago tan Juan tan Andres tinepet da ed sikato ed kabokoran, 

Mar 13:4 Ibagam ed sikami, kapigan so kagawa na saraya'n bengatla? tan anto naani tanda no sarayan bengatla asinger ta la ra ya amin a nasumpal? 

Mar 13:5 Et si Jesus ginapoan to'n inkuan ed sikara, Manlikas kayo ya angapoy too'n mangibalang ed sikayo. 

Mar 13:6 Amayamay naani onla dia ed ngaran ko, a mankuan, Siak iman; tan ibalang to naani so amayamay. 

Mar 13:7 Tan sano narengelan yo so bakabakal, tan saray dalamurom na bakabakal, ag kayo nagolo: sarayan bengatla nakaokolan a nagawa; ingen aliwa ni'n sikato'y kasampotan. 

Mar 13:8 Ta saya a nacion onalagey naani'n sumpa ed nacion, tan panarian sumpa ed panarian: wala naani yegyegyeg ed nanbabangil a pasen; wala naani eraeras: saraya'n bengatla sikara'y gapo na ermen. 

Mar 13:9 Ingen manlikas kayo ed inkasikayo: ta yawat da kayo ed saray concilio; tan dia ed saray sinagogas nabakbak kayo; tan ed arap na saray gobernadores tan arari onalagey kayo nisengeg ed siak ya onkanan pamintuaan ed sikara. 

Mar 13:10 Tan say evangelio kaokolan ya nipulong ya unona ed saray amin a naciones. 

Mar 13:11 Et sano yakar da kayo ed Ottoman, tan yawat da kayo, ag yo kapagaan ya unona no anto so salitaen yo naani: noag say antokaman a niiter ed sikayo ed satan ya horas, satan so salitaen yo: ta aliwa'n sikayo so mansalita, noag say Espfritu Santo. 

Mar 13:12 Tan say agi a laki yawat to naani so agi'n laki ed ipapatey, tan say ama, so anak to; tan saray anak ontalindeg ira naani sumpa ed saray ateng, tan gawaen da ra a niyan ed ipapatey. 

Mar 13:13 Tan gulaen da kayo naani na amin a totoo nisengeg ed ngaran ko: ingen say mansongdo ya anga ed kasampotan, sikato lanlamang so nilaban naani. 

Mar 13:14 Balet sano nanengneng yo so pangula ed kadederal a manalalagey ed ag to kanepegan (say manbabasa talosan to), saman la saray wala ed Judea onbatik ira'n anga ed saray palandey: 

Mar 13:15 Tan say wala ed toktok na abung ag onlasor, ono onloob, a mangala na angan anto ed abung to: 

Mar 13:16 Tan say wala ed uma ag komon ompawil a mangala na kolibenben to. 

Mar 13:17 Balet kasi la so saray mamalokon tan saray manpapasoso ed saratan ya agew! 

Mar 13:18 Et mikasi kayo ya ag nagawa komon dia ed panaon na betel. 

Mar 13:19 Ta dia ed saratan ya agew wala naani kairapan, ya agni agawa so ontan nanlapu ed gapo na inkapalsa na pinalsa'y Dios anga ed natan, tan angapo lawas. 

Mar 13:20 Et no say Katawan ag to komon pinatikeyan so saray agew, angapo komon so laman a nilaban: balet nisengeg ed saray apili, a sikara'y pinili to, pinatikey to so saray agew. 

Mar 13:21 Et saman la no siopaman a too ikuan to ed sikayo, Nia, wadia si Cristo; ono, Nia, wadman; sikato'y ag yo sisigsiaen: 

Mar 13:22 Ta onalagey naani so tilatilan Cristo tan tilatila'n profetas, tan mangipanengneng ira, naani na saray tantanda tan pankelawan, pian makapangibalang ira, a no nayari, saray apili. 

Mar 13:23 Balet manlikas kayo: nia, inbagak so amin a bengabengatla ed sikayo ya inpasakbay. 

Mar 13:24 Ingen dia ed saratan ya agew kayari na satan kairapan, say banwa onbilunget, tan say bulan ag mangiter naani liwawa to, 

Mar 13:25 Tan saray bibitewen napelag ira naani manlapu ed tawen, tan saray pakayari ya wala ed tawen natenyeg ira naani. 

Mar 13:26 Et saman la nanengneng da so anak na too ya onsabi ya manluglugan ed saray lurem pati baleg a pakayari tan gloria. 

Mar 13:27 Tan saman la ibaki to so saray angeles, et tiponen da naani a pandaragupen so saray pinili to manlapu ed saray apatira'n dagem, manlapu ed kasampotan na dalin anga ed ksampotan na tawen, 

Mar 13:28 Natan aralen yo ed kiew na higos so alimbawa to: sano say sanga to et linmambot, tan papawayen to so saray bolong to, amtaen yo ya say tiagew asinger la; 

Mar 13:29 Ontan met ed sikayo, sano nanengneng yo so saraya'n bengatla ya nagawa, amtaen yo a sikato'y asinger la, ed saray pinto. 

Mar 13:30 Tua kuan ko ed sikayo, Saya'n kailalakan ag naani onlabas anga ed kasumpal na saraya ya amin a bengatla. 

Mar 13:31 Say tawen tan say dalin onlabas ira: saray salitak balet ag ira onlabas. 

Mar 13:32 Balet ed satan ya agew ono satan ya horas angapo so makapikabat, angan saray angeles ed tawen, angan say Anak, noag say Ama. 

Mar 13:33 Manlikas kayo, manbantay tan mikasi kayo: ta ag yo amta no kapigan a panaon. 

Mar 13:34 Sikato so singa sakey a too, sanen onla ed sananey a dalin, ya tinainan to so abung to, tan inted to so pakauley ed saray aripen to, ed balang sakey say gawaen to, a binilin to met so bantaypinto ya manpuyat. 

Mar 13:35 Manpuyat kayo sirin: ta ag yo amta no kapigan so isabi na katawan na abung, no dia ed ngarem, ono dia ed pegley labi, ono dia ed panagkokaok na lalong, ono dia ed kabuasan; 

Mar 13:36 Agla piga no onsabi a bigla et nasabian to kayo'n naugip. 

Mar 13:37 Et no an to so kuan ko ed sikayo, kuan ko ed amin, Manpuyat kayo. 



Mar 14:1 Bang nen kayari dua ra'n agew sikato so fiesta na pasko tay andilevadura a tinapay: et saray manona'n sacerdote tan saray escribas inisipi sip da no panon so pangerel da ed sikato, ed palingo, tan sikato so pateyen da: 

Mar 14:2 Ta inkuan da, Aliwan dia'd peles na fiesta, ompan wala'y nagawa'n sakey a gewgew na ombaley. 

Mar 14:3 Et leleg ya sikato'y wala ed Betania dia ed abung nen Simon a katingen, nen manyudyorong ed pananganan, dinmago so sakey a bii ya sankaawi'to'y sakey a vaso ya alabastro a napno'y unguento a sankablian ya nardo espique; et binetag to so vaso, tan sikato'y inkalbo to ed olo to. 

Mar 14:4 Balet walaray pigara'n asanokan ed inkasikara, a kuan da Anto'n getma ya agawa so inpandarak ed saya'n unguento? 

Mar 14:5 Ta saya'n unguento alako komon ed masolok a talonlasus a denarios, tan inter ed saray duruka. Et ngorongoro ra sumpa ed sikato. 

Mar 14:6 Si Jesus balet inkuan to, Paulian yo'n bokod; Akin et sikato'y gonigonen yo? sikato'y nangawa na maong a gawa ed siak. 

Mar 14:7 Ta saray duruka wala ra ed sikayo lawas, tan bang no kaliktan yo nayarian yo so mangawa ed sikara na maong: balet siak andi ak ed sikayo lawas. 

Mar 14:8 Sikato ginawa to so ayarian to; pinasakbayan to a pinoyokan so laman ko nipaakar ed kiponpon ko. 

Mar 14:9 Et tua kuan ko ed sikayo, Angan ined a kipulongan na evangelio ed iapag a mundo, satan met so ginawa na saya'n bii nasalita naani ya onkanan pakanodnonotan ed sikato. 

Mar 14:10 Tan si Judas Iscariote, a sakey ed saray labindua, linma ed saray manona'n sacerdote, pian sikato'y yawa'to ed sikara. 

Mar 14:11 Et sikara, nen sikato'y nadngel da, malikeliket ira, tan insipan da ed sikato ya itdan da'y pilak. Et ninono'to na panon so makana a pangyawa'to'd sikato dia ed sikara. 

Mar 14:12 Tan dia ed unona'n agew na andi levadura a tinapay, sanen inbagat da so pasko, saray babangatan to kuan da ed sikato, Ined so labay mo ya laen mi tan pantariaan pian nakan mo so pascua? 

Mar 14:13 Et mangibaki na duara ed saray babangatan, tan kuan to ed sikara, Onla kayo ed ciudad, ed diman naromog yo'y sakey a too a sankaawi'to'y sakey a buyog na danum: sikato'y tombok yo; 

Mar 14:14 Et angan ined a tobongen to, kuan yo ed katawan na abung, Say Managbangat kuan to, Ined so silid a pananangkailian ko, a sikato so panganan ko na pasko pati saray babangatan ko? 

Mar 14:15 Et sikato lanlamang ipanengneng to naani ed sikayo so sakey a baleg a silir ed tagey a naapiger tan akaparaan; et diman mangitadia kayo na onkana ed sikatayo. 

Mar 14:16 Et saray babangatan iman la ra, tan linmoob ira ed ciudad, et arumog da so onong na inkuan to ed sikara: tan intadia ra so pasco. 

Mar 14:17 Et sanen labi la sikato'y linma pati saray labindua. 

Mar 14:18 Et sanen dinmongo tan mangakan ira, si Jesus inkuan to, Tua kuanko ed sikayo, Sakey ed sikayo yawat to ak naani, salanti say mipangan ed siak. 

Mar 14:19 Ginmapo ra'n naermenan, tan nankuan so sakey tan sakey ed sikato, Siak ta kasi? 

Mar 14:20 Et inkuan to ed sikara, Sikato so sakey ed saray iabindua, sata'y miookob ed siak ed lipong. 

Mar 14:21 Ta say Anak na too onla, onong lanti ed nisulat nipaakar ed sikato ingen kasi la so too ya lapu'd sikato et niyawat so Anak na too! maong komon ed satan a too no ag nianak. 

Mar 14:22 Et dia ed pangakan da, angala'y tinapay, tan sanen amendicion, sikato'y pihisagpisag to, tan inter to ed sikara, tan kuan to, Ala yo, saya sikato'y laman ko. 

Mar 14:23 Tan angala na sakey a copa, et sanen akapisalamat, inter to ed sikara: et inminum ira ya amin ed sikato. 

Mar 14:24 Et inkuan to ed sikara; Saya so dalak ed sipan, ya naibung nipaakar ed amayamay. 

Mar 14:25 Tua kuan ko ed sikayo, Agak la oninum ed bunga na uvas, anga ed saman ya agew sano inumen ko a balo dia ed panarian na Dios. 

Mar 14:26 Tan sanen acanta ra so sakey ya himno, pinmaway ira ed palandey na Olivas. 

Mar 14:27 Tan si Jesus kuan to ed sikara, Amin yo napasakitan kayo naani: ta nisulat, Kabilen ko naani so pastol et saray carnero nakaykayat ira. 

Mar 14:28 Bang balet, kayarik ya onoli ed bilay, onlaak naani ed arap yo ed Galilea. 

Mar 14:29 Si Pedro balet inkuan to ed sikato, Angan napasakitan iran amin, ingen ta andi ed siak. 

Mar 14:30 Et si Jesus kuan to ed sikato, Tua kuan ko ed sika ya sika natan ya agew, salanti saya'n labi, no ag ni onkokaok so lalong a mamidua, iburi mo ak naani a mamitlo. 

Mar 14:31 Balet nansalita ed mapalalo nin panangipurek, No kaokolan so ipatey ko'n midamay ed sika, ag taka iburi. Et ontan met so inkuan da ya amin. 

Mar 14:32 Et onla ra ed sakey a pasen ya inngaran na Getsemani: et kuan to ed saray babangatan to, Yurong kayo dia, leleg a mikasi ak. 

Mar 14:33 Et inala to ed sikato di Pedro tan Santiago tan Juan, tan ginmapo'n apagaan na balbaleg, tan agonigon a toloy. 

Mar 14:34 Et kuan to ed sikara, Say kamarerwak maermen a toloy ya anga ed ipapatey: natila'kayo dia, tan manbantay kayo. 

Mar 14:35 Et inmakar na daiset, tan dinmakmomo ed dalin, tan akikasi, a no nayari, onlabas komon so horas ed sikato. 

Mar 14:36 Tan inkuan to, Abba, Ama, amin a bengabengatla nayari ed sika; ipalns mo komon so sayan copa ed siak: angaman ontan aliwa'n say kaliktan ko, noag say kaliktan mo. 

Mar 14:37 Et ondago, et nasabian to ra'n naugip, et kuan to ed Pedro, Simon, naugip ka? agmo nayarian so manbantay a sakey horas? 

Mar 14:38 Manbantay kayo tan manpikasi kayo, pian ag kayo onloob ed katotokso: say espiritu tua a maaboloy, balet say laman makapoy. 

Mar 14:39 Tan inmarawi lamet, tan nanpikasi, ya inoli'to so saraman lamlamang a salita. 

Mar 14:40 Et dinmago lamet, et asabian tora'n naugip, ta saray mata ra ambelabelat; tan ag da amta no anto so yebat da ed sikato. 

Mar 14:41 Tan linma ed komatlo, tan kuan to ed sikara, Naugip kayo la natan, tan manpainawa kayo: sarag la; say horas asabi la; nia, say Anak na too niyawat ed limalima na saray managkasalanan. 

Mar 14:42 Alagey kayo, onla itayo la: nia; say mangyawat ed siak asinger la. 

Mar 14:43 Et tampol, legan na pansasalita to ni, onsabi Judas, sakey ed saray labindua, tan akila ed sikato so dakel iran totoo ya akakampilan tan akaegna'y pekpek, nanlapu ed saray manonaan a sacerdote tan saray escribas tan saray mamasiken. 

Mar 14:44 Bang say mangyawat ed sikato initdan tora'y sakey a panamidbiran, a kuan to, No siopa sa angoban ko, satan sikato'y alaen yo, tan tarok yo ed malmalet. 

Mar 14:45 Tan sanen akasabi, tampol a dinmago ed sikato, tan kuan to. Rabbi; et inangoban to. 

Mar 14:46 Et sikato'y siningkat da, tan sikato'y inala ra. 

Mar 14:47 Balet sakey ed saraman so manal-alagey ed asinger binago'toy kampilan to, et kinabil to so aripen na atagey a sacerdote, tan piningas to'y layag to. 

Mar 14:48 Et si Jesus inmebat tan inkuan to ed sikara, Pinmaway kayo a singa sumpa ed sakey a matakew, a nankampilan tan akaegna'y pekpek pian orelen yo ak? 

Mar 14:49 Agew-agew ya wala ak ed sikayo nensaman ed templo ya nanbabangat, et ag yo ak inala: balet saya agawa pian saray sulsulat nasumpal ira. 

Mar 14:50 Et sikara ya amin sikato so tinainan da, tan binmatik ira. 

Mar 14:51 Tan sakey a tobon balo a laki tinmombok ed sikato, a walaa'y abel a lienzo ya akasakbong ed sikato, ed laman to a lakseb: et sikato'y inerel da wari; 

Mar 14:52 Balet tinainan to so abel a lienzo, tan binmatik a lakseb. 

Mar 14:53 Et inyakar da si Jesus ed atagey a sacerdote: tan onla ra a mitipon ed sikato so saray amin ya manonaan a sacerdote tan mamasisiken tan saray escribas. 

Mar 14:54 Et sikato so tinomb ok nen Pedro ed arawi anga ed loob, dia ed saman ya atagey a sacerdote; tan akiyurong ed saray oficiales, tan nandarangdang ed apuy. 

Mar 14:55 Bang saray manonaan a sacerdote tan lapag na concilio nan-anap ira na tasi sumpa ed Jesus pian sikato so yan da ed ipapatey; et ag ira akalmo. 

Mar 14:56 Ta amayamay so angiter na tila'n tasi sumpa ed sikato, tan say tasi ra sikara'y nankakasipa. 

Mar 14:57 Et walara'y inmalagey ya arum tan angited ira na tilatila'n tasi sumpa ed sikato, a kuan da, 

Mar 14:58 Sikato'y nadngel mi yanankuan, Gebaen ko naani so saya'n templo ya ginawa ed saray lima, et dia'd talo ra'n agew mangipaalagey ak na sananey ya ag gawaen na saray lima. 

Mar 14:59 Et angaman ontan ag ni nannononong so tasi ra. 

Mar 14:60 Et say atagey a sacerdote inmalagey ed pegley, tan tinepe'to ed Jesus, a kuan to, Angapo so yebat mo? anto so saya'n tasian na saraya a sumpa ed sika? 

Mar 14:61 Balet sikato'y ag inmesel, tan angapo so inyeba'to. Tinepet lamet na atagey a sacerdote ed sikato, tan kuan to ed sikato, Sika so Cristo, ya Anak na Mabendito? 

Mar 14:62 Et si Jesus inkuan to, Siak: et nanengneng yo naani so Anak na too a manyudyorong ed nikawanan a lima na Pakayari, tan onsabi a pati saray lurem na tawen. 

Mar 14:63 Et say atagey a sacerdote pinila' to so saray kawesto, tan kuan to Anto ni pankaokolan tayo na tastasi? 

Mar 14:64 Sikayo nadngel, yo so ayew; anto so isipen yo? Et sikara ya amin sikato so dinusaan da ya makana ed ipapatey. 

Mar 14:65 Et saray arum sikato'y ginapuan da a lupdaan, tan sakbongan so lupa to, tan sikato so tampalen da, tan kuan da ed sikato, Profetaan mo: et sikato so inawat na saray oficial ed dampil na limalima ra. 

Mar 14:66 Et nen wala si Pedro ed leksab dia ed saban sinmabi sakey ed saray bibif ya aripen na atagey a sacerdote; 

Mar 14:67 Et nen anengneng to si Pedro ya mandarangdang, ninmengneng ed sikato , tan kuan to, Sika met akiolopolop ka ed Nazareno, salanti ti Jesus. 

Mar 14:68 Balet sikato inburito, a kuan to, Agko amta, tan agko met natalosan so kuan mo: et pinmaway ed pinto: et say lalong kinmokaok. 

Mar 14:69 Et sikato so anengneng na bii ya aripen, et gihapoan to lamet a ikuan ed saramay akaalagey diman, Saya sikato'y sakey ed sikara. 

Mar 14:70 Sikato balet pinaandito lamet. Et kayari nagogonoyan a daiset sa ray akaalagey diman inkuan da lamet ed Pedro, Et tua sika so sakey ed sikara; ta sika Galileo ka. 

Mar 14:71 Balet ginapuan to'y nanayew, tan nansamba, Agko kabat so saya a too a sasalitaen yo. 

Mar 14:72 Et tampol kinmokaok so lalong ed komadua. Et si Pedro anonotan to so salita, no panon so inkaun nen Jesus ed sikato, Noag ni onkokaok so lalong a mamidua, sika iburi moak ya mamitlo. Et nen ninodnonot to, nannangis. 



Mar 15:1 Et tampol ed kaimbuasan saray manonaan a sacerdote pati saray mamasiken tan saray escribas, tan lapag a coneilio, ginawa ra'y sakey ya inpansisingbat, et binalor da si Jesus, tan inpaway da, tan inyawat da ed Pilato. 

Mar 15:2 Et si Pilato tinepet to ed sikato, Sika so Ari na saray Judios? Et sikato nen inmebat kuan to ed sikato, Sika inkuan mo. 

Mar 15:3 Tan saray manonaan a sacerdotes sikato so indalem da ed amayamay a bengatla. 

Mar 15:4 Et si Pilato tinepe'to lamet ed sikato, a kuan to, Angapo so yebat mo? nengneng mo no panon kaamayamay na bengabengatla so pangidalemanda ed sika. 

Mar 15:5 Si Jesus balet agla inmebat na mogmo; ed ontan la ya si Pilato nikelawan. 

Mar 15:6 Bang dia ed fiesta naugalian to ya bolosan ed sikara so sakey a pinangaw, unong ya kerewen da ed sikato. 

Mar 15:7 Tan wala nensaman so sakey a manngaran na Barrabas, ya nipangaw pati saray ibiba to ya nangawa na golo, lalaki a dia ed golo nanpapatey ira. 

Mar 15:8 Et saray dakel a katooan sinmegep ira tan ginapoan da'n kerewen ed sikato ya gawaen to komon so unong na naugalian to a gawaen ed sikara. 

Mar 15:9 Et si Pilato inmebat ed sikara, a kuan to, Labay yo ya bolosan ko ed sikayo sa Ari na saray Judios? 

Mar 15:10 Ta sikato atebec to ya lapu'd siblet sikato so inyawat na saray manonaan a sacerdote. 

Mar 15:11 Balet saray manonaan a sacerdote inupitan da so dakel a katooan, ya si Barrabas ingen so bolosan to ed sikara. 

Mar 15:12 Et si Pilato inmebat lamet tan inkuan to Anto sirin so gawaen ko ed tatawagen yo ya Ari na saray Judios? 

Mar 15:13 Et inyakis da lamet, Sikato so ipasak mo ed cruz. 

Mar 15:14 Et si Pilato inkuan to ed sikara, Akin, anto'y mauges ya ginawa to? Balet sikara inyakis da a mapalalo, Sikato so ipasak mo ed cruz. 

Mar 15:15 Tan si Pilato, nen labay to a peraen so saray dakel a katooan, binolosan to ed sikara si Barrabas, tan inyawat to si Jesus, sanen sikato so abakbak to, pian sikato so ipasak ed cruz. 

Mar 15:16 Et sikato so inyakar na saray sondalo ed loob na panangokoman, a sikato so Pretorio; tan tinawag dan tinipon so lapag na kompania. 

Mar 15:17 Et sikato'y kinawesan day purpura, tan sanen nanlaga ra na balanget ya sabisabit, sikato 'y intoon da ed sikato; 

Mar 15:18 Tan ginapoan day mangigalang ed sikato, Nagalang ka, Ari na saray Judios! 

Mar 15:19 Tan pinekpek da so olo to na sakey a kawayan tan sikato so nilupdaan da, tan nen intalimokor da so pueg da sikato so ingalang da. 

Mar 15:20 Tan sanen aludlurey da la si Jesus, nilakseb da ed sikato so purpura, et insolong da ed sikato so saray kawes to. Tan sikato so inpaway da ya ipasak ed cruz. 

Mar 15:21 Et pinilitan da so sakey ya onlalabas diman, si Simon a Cirineo, ya nanlapu ed uma, ama di Alejandro tan Rufo, ya mila ed sikara, pian mangawit ed cruz to. 

Mar 15:22 Et sikato so inyakar da anga ed pasen a Golgota, a no nipatalos, Say pasen na sakey a lapislapis. 

Mar 15:23 Et sikato so initdan da na alak ya linaokan na mirra: Balet sikato ag to inawat. 

Mar 15:24 Tan sikato so ipasak da ed cruz, tan panaapagan da so kawe kawes ed sikara, ya nanpapalaranan da'ra, no anto so alaen na balang sakey. 

Mar 15:25 Et sikato so komatlo ya horas nensaman, et sikato so inpasak da ed cruz. 

Mar 15:26 Et say sulat ya ipapakasalanan da ed sikato insulat ed tagey, SAY ARI NA SARAY JUDIOS. 

Mar 15:27 Tan pati sikato inpasak da ed cruz so duara'n tulisan; sakey ed nikawanan a lima to, sakey ed nikawigi to. 

Mar 15:28 Et asumpal so Sulat, a kuan to: Tan sikato so inbilang ed saray marelmeng. 

Mar 15:29 Et saray linmabas diman sikato so pinabpabaingan da, ya ipeyengpeyeng da'ray olo'ra, tan kuan da, Ja! sika ya bagbagen mo so templo, tan sikato so paalageyen mo ed taloran agew. 

Mar 15:30 Ilaban mo so inkasika, tan epaska ed cruz. 

Mar 15:31 Ontan met a saray manonaan a sacerdote sikato so niludlurey da dia ed inkasikara pati saray escribas ya inkuan da, Sikato ilaban to so saray arum; say inkasikato ag to nilaban. 

Mar 15:32 Onepas komon natan ed cruz so Cristo, say Ari na Israel, pian nanengneng mi et manisia kami. Tan saraman so nipasak a pati sikato ed cruz sikato so binalaw da met. 

Mar 15:33 Tan sanen asabi komanem ya horas, wala nen saman so bilunget ed tapew na lapag a dalin anga ed komasiam ya horas. 

Mar 15:34 Et dia ed komasiam ya horas, si Jesus inmakis na maksil a voces Eloi, Eloi, lama sabachthani? a sikato, no nipatalos, Dios ko, Dios ko, akin et inkaindan mo ak? 

Mar 15:35 Et arum ed saray manal-alagey diman, sanen sikato'y nadngel da, inkuanda, Nia, tatawagen to si Elias. 

Mar 15:36 Et sakey so binmatik, tan nen inpaesep to so sakey ya esponja ed tuka, sikato'y inyan to ed sakey a kawayan, tan inter to ed sikato ya ipainom, a kuan to, Paulian yo; nengnengen tayo no onla dia kasi' Elias ya mangyepas ed sikato. 

Mar 15:37 Et si Jesus inbesngaw to so sakey a maksil a voces, tan inderew to so espiritu. 

Mar 15:38 Et say sakbong na templo apilat a nankadua nanlapu'd tagey anga ed leksab. 

Mar 15:39 Et say centurion, ya nan-alagey ed arap nen Jesus, sanen anengneng to ya onman so inpangiderew na espiritu, inkuan to, Petepeteg saya'n too sikato so Anak na Dios. 

Mar 15:40 Et wala ra met so bibii ya naniimaton ed arawi: ed sikara wadman ira a nanpadpara di Maria Magdalena, tan Maria ya ina nen Jacobo ya melag tan ina nen Joses, tan Salome; 

Mar 15:41 Ya sanen sikato so wala ed Galilea, tinmombok ira ed sikato, tan nanlinkor ira ed sikato; tan amayamay ya arum a bibii a tinmatdang pati sikato anga ed Jerusalem. 

Mar 15:42 Et sanen ngarem la, lapu'd sikato so Panagtaria, salanti, say agew ed onaan na sabaton. 

Mar 15:43 Sinmabi Jose a taga Arimatea, sakey a consejero, pasen a dederlenen, a sikato met aalagden to so panarian na Dios; tan linmoob a makmakpel ed Pilato, et kinerew to so bangkay nen Jesus. 

Mar 15:44 Et si Pilato nankelaw nen sikato so inatey la: et nen tinawagan to ed sikato so centurion, tinepe'to ed sikato no abaybayag la a naamtaan ya inatey. 

Mar 15:45 Et sanen naamtaan to ed centurion, inyabuloy to so bangkay ed kinen Jose. 

Mar 15:46 Et analiw na abel a lienzo, tan nen sikato'y inyepas to, sikato so binalko'to na abel a lienzo, tan sikato so inparokol to ed sakey a lobok ya inungib to ed sakey a bato; tan angitolin na sakey a bato ed pinto na lobok. 

Mar 15:47 Et si Maria Magdalena tan si Maria ya ina nen Jose naimatonan da so angiparokolan ed sikato. 

Mar 16:1 Et bangnen apalabas so Sabaton, si Maria Magdalena tan si Maria ya ina nen Santiago, tan si Salome, analiw ira na pabalingit, pian onlara tan sikato'y poyokan da. 

Mar 16:2 Et asaksakbay dia ed onona ya agew na simba, linma ra ed lobok nen tinmayagtag so agew: 

Mar 16:3 Tan inkukuan da ed inka sikara, Siopa kasi so mangitolin ed sikatayo ed bato manlapu ed pinto na lobok? 

Mar 16:4 Et nen tinmangwa ra anengneng da ya say bato nitolin a nisoner: ta sikato'y baleg a toloy. 

Mar 16:5 Et nen linmoob ira ed lobok, anengneng da'y sakey a tobonbalo ya laki a manyudyurong ed diking a nikawanan, ya akawesan na ampotin kawes; et ataktakot ira. 

Mar 16:6 Et kuan to ed sikara, Ag kayo natalagnaw: anapen yo si Jesus, ya Nazareno, ya nipasak ed cruz: sikato so inmoli ed bilay; sikato so andi dia: nia, so pasen ya angiparokolan da ed sikato! 

Mar 16:7 Ingen onla kayo, ibagayo ed saray babangatan to tan ed kinen Pedro, Sikato so onla ed onaan yo ed Galilea: sikato so nanengneng yod man, unong na inkuan to ed sikayo. 

Mar 16:8 Et pinmaway ira, tan binmatik ira nanlapu ed lobok; ta sinmabi ed sikara so pangiwgiw tan pankelaw: et angapo so inkuan da ed siopaman; ta ataktakot ira. 

Mar 16:9 Bangnen sikato so inmoli ya asaksakbay ed onona'n agew na lawas, pinmatnag ya inmona ed Maria Magdalena, a sikato so amapawayan to na pitora'n demonios. 

Mar 16:10 Sikato linma tan inbaga to ed saray akiolop-olop ed sikato, nen wala ni ra a maniingel tan mannanangis. 

Mar 16:11 Et sikara, sanen nadngelan da a sikato so mabilay, tan anengneng to nen Maria Magdalena ag da sinisia. 

Mar 16:12 Et kayari na saraya a bengatla, sikato so pinmatnag ed sananey ya ereng ed duara ed sikara, nen manaakar ira, ed dalan da ya onarap ed uma. 

Mar 16:13 Et linmara tan sikato so inbaga ra ed saray arum: agda'ra met sinisia. 

Mar 16:14 Tan kaonoran pinmatnag ed saray labinsakey lanlamang a babangatan to nen manyudyurong ira ed pananganan; et sikara so binalaw to ed kaandian na pananisia ra tan say kaawetan na puso ra, lapu'd agda sinisia so akanengneng ed sikato nen kayari to ya inmoli la. 

Mar 16:15 Et inkuan to ed sikara, Onla kayo ed amin a mundo, tan ipolong yo so evangelio ed lapag a pinalsa. 

Mar 16:16 Say manisia tan nabinyagan sikato so nilaban naani; balet say agmanisia nadusa naani. 

Mar 16:17 Et saraya a tanda ontombok ira ed saray manisia: dia ed ngaran ko manpapaway ira naani na demonios; mansalita'ra naani na saray balo a pansasalita; 

Mar 16:18 Mansingkat ira na ule-uleg, tan no oninum ira na bengatla a makapatey, sikato ag to ra anoen; itapew da naani so saray lima ra ed saray agmakayari, et onabig ira. 

Mar 16:19 Ontan la say Katawan a Jesus, kayari to ya akisalita ed sikara, sikato so naawat ed tawen, tan imyorong ed nikawanan na Dios. 

Mar 16:20 Et pinmaway ira, tan nanpulong ira ed angan-iner, a say Katawan akikimey ed sikara, tan pinaletan to so salita na saray tanda ya sinmaginonor. Amen. 

PANGASINENSE ACTS


Act 1:1 Say inmuna a tongtong ginawak O Teofilo, nipaakar ed amin ya ingapo nen Jesus a ginawa tan inbangat, 

Act 1:2 Anga ed agew na inkaawa'to ed tagey, kayari inpangiter to na gangan ed panamegley na Espiritu Santo ed saray apqstoles a pinili to: 

Act 1:3 Ed sikara met, kayari inkairirap to, pinmanengneng a mabilay, ed dakel a pamintuaan, a pinmatnag ed sikara ed loob na apataploy agew, tan akisalita ed sikara na saray bengatla nipaakar ed panarian na Dios: 

Act 1:4 Et, nen akitipon ed sikara, inbilin to ed sikara ya ag-ira onalis ed Jerusalem, ingen alagden da so sipan na Ama a sinalitaton nadngel yo ed siak, inkuan to: 

Act 1:5 Ta si Juan peteg aminyag na danum; sikayo balet nabinyagan kayo na Espiritu Santo ed aliwa Ian dakel ya agew a manlapu ed natan. 

Act 1:6 Sikara sirin, nen walara ya atipon, tinepet da ed sikato, a kuan da: Katawan, ipawil mo so panarian ed Israel ed sayan panaon? 

Act 1:7 Et inkuan to ed sikara, Ag nipabtang ed sikayo so pikabat na saray panaon ono kinepeg, ya ingeted na Ama ed pakaoley to'n dili. 

Act 1:8 Balet mangawat kayo na pakayari, no onsabi ed sikayo so Espiritu Santo: et sikayo so tasik ed Jerusalem, tan ed amin a Judea tan Samaria, tan anga ed kasampotan na dalin. 

Act 1:9 Et nen inkuan to so saraya'n bengatla, nipatagey a sankanengneng da; et sikatoy inawat na sakey a lurem a sinaniban to ed kamataan da. 

Act 1:10 Et nen sankanengneng da so tawen legan ya oonla, nia, duara'n lalaki so inmabay ed sikara a sikakawes ira na ampoti; 

Act 1:11 Ya inkuan da met: Lalaki a taga Galilea, akin ya akaalagey kayo ya onnenengneng ed tawen? saya si Jesus, a naawat ed tawen a nanlapu'd sikayo, ontan so isabi to onong na anengneng yo ya inyakar to ed tawen. 

Act 1:12 Saman la ra pinmawil ed Jerusalem nanlapu ed palandey ya inngaran na Kaolivaan, ya asinger ed Jerusalem, ya akaren ed agew a sabaton. 

Act 1:13 Et nen akoloob ira, sinmegep ira ed silir ya atagtagey, a diman so panaayaman da; di Pedro tan Juan tan Santiago tan Andres; Felipe tan Tomas, Bartolome tan Mateo, Santiago ya anak nen Alfeo, tan Simon Zelotes, tan Judas ya anak nen Santiago. 

Act 1:14 Saraya'n amin nansiansia ra ed sakey a kanonotan ed pikakasi, pati saray bibii, tan si Maria ya ina nen Jesus, tan pati saray agagito. 

Act 1:15 Et dia ed saraya'n agew, si Pedro inmalagey ed pegley na agagi, tan inkuan to (et wala so sakey a karakel na to too a nantitipon, singa sanlasus tan duamplo). 

Act 1:16 Agagi, akaokolan ya asumpal so sulat ya sinalita na Espiritu Santo ed sangi nen David nipaakar ed Judas, a sjkato so angitonton ed saray angerel ed Jesus. 

Act 1:17 Ta apibilang ed sikatayo, tan inawa'to so nabebetangan to ed sayan ministerio. 

Act 1:18 (Bang sayan too akala na sakey ya uma tumang na kaugsan to: et nen naplag ya olsong, tinmerak ed pegley, tan abuyak so amin a pai'to. 

Act 1:19 Et sikato so akabatan na saray amin a manaayam ed Jerusalem; ed ontan a saman ya uma inngaran ed salita'ra na Aceldam, a salanti, Say uma na dala.) 

Act 1:20 Ta nisulat ed libro na saray Salmos, Nagawan atainan komon so ayaman to, Tan angapo so manayam ed sikato:Tan: Alaen na sananey komon so betang to. 

Act 1:21 Ed saray totoo sirin ya akiolop ed sikatayo ed amin ya agew a say Katawan a si Jesus linmoob tan pinmaway ya iba tayo, 

Act 1:22 Nanlapud inpaminyag nen Juan, anga ed agew ya inkitagey to a nanlapu ed sikatayo, sakey ed saraya so nagawa a tasi, ya ibatayo nipaakar ed inkioli to ed bilay. 

Act 1:23 Et sikara so angitoro na duara, si Jose ya inngaran a Barsabas, natatawag na Matunong, tan si Matias. 

Act 1:24 Et sikara so akikasi a kuan da: Sika, Katawan, a kabat mo so kapusoan na amin a totoo, ipanengneng mo no dinan kasi pilien mo ed sarayan dua. 

Act 1:25 A mangawat na betang ed sayan ministerio tan inkaapostol, sikaton naplagan nen Judas, pian onla ed pasen ton dili. 

Act 1:26 Et sikara so inpanalaan da na palar, et naplag so palar ed kinen Matias: et nibilang ed saray labinsakey ya apostoles. 



Act 2:1 Et sanen sinmabi agew na Pentecostes, walara ya amin ya atipon ed saksakey a pasen. 

Act 2:2 Et kapagdakan sinmabi a nanlapu ed tawen so sakey a tanol a singa sakey a dagem a mabiskeg a sinmabi a maksil, et pinano to so sankaabungan a kawalaan dan akayurong. 

Act 2:3 Et pinmatnag ed sikara so diladila a singa apuy a niotob, et dinmapo ed tapew na sinansakey ed sikara. 

Act 2:4 Et sikaray napno ya amin na Espiritu Santo, et ginmapo ra a nansalita na salitan nagsikasikmat onong na inpangiter ed sikara na Espiritu a pakapansalita. 

Act 2:5 Et walara nen saman dia ed Jerusalem so masisimpit a lalaki a taga Judea, a nanlapu ra ed lapag a nacion ed lepsag na tawen. 

Act 2:6 Et sanen nadngel so sayan tanol, nantitipon so karaklan, et nikel-kelawan ira, lapu'd sikara so narengel da a mansalita a sinansakey ed salita ran dili. 

Act 2:7 Et atalagnaw ira tan nikelawan ira ya amin, a kuan da; Nia, ag ira kasi Galileo so saraya'n amin a mansasalita? 

Act 2:8 Panon sirin a sikara so narengel tayo a mansalita so sakey tan sakey ed salita a nianakan tayo a dili? 

Act 2:9 A taga Partia, tan taga Media, tan taga Elam, tan sikami a manaayam ed Mesopotamia, ed Judea, tan ed Capadocia, ed Ponto, tan ed Asia. 

Act 2:10 Ed Frigia tan Pamfilia, ed Egipto tan ed saray sakop na Libia ya wala ed abay na Cirene, tan saray nanlapu ed Roma, saray Judio-man tan tinmombok ed inkajudio. 

Act 2:11 Saray taga Creta tan Arabia, sikara so narengel tayo a mansalita ed salita tayo a dili nipaakar ed saray makapakelaw a gawa na Dios. 

Act 2:12 Bt atalagnaw ira tan sikara so nanduarua ya amin a kuan na sakey tan sakey: anto so kabaliksan na saya? 

Act 2:13 Balet saray arum balbalawen da ra a kuan da: Napno ra na balo'n alak. 

Act 2:14 Balet sanen manalalagey si Pedro, pati saray labinsakey, inkasil to so voces to, tan nansalita ed sikara a nankuan: Sikayon lalaki a taga Judea, tan sikayon amin a manaayam ed Jerusalem, saya so amtaen yo, tan dengel yo so saray salitak. 

Act 2:15 Ta ag-iraya abuek, onong na isip-yo, ta horas a komatlo labat ed agew; 

Act 2:16 No ag ingen sikato ya so inbaga nen profeta Joel, 

Act 2:17 Et nagawa ed saray kaonoran ya agew, kuan na Dios, Yibung ko so Espirituk ed amin a laman: Et saray anak yon lalaki tan bibii manprofeta ra naani, Et saray balolaki yo makanengneng ira na paspasingawey, Et saray mamasiken yo mankogip ira na kogip: 

Act 2:18 On, tan ed saray aripen ko a lalaki tan bibii, ed saratan ya agew, Yibung ko so Espirituk; et manprofeta ra naani: 

Act 2:19 Et mangipatnag ak naani na saray makapakelaw ed tagey ed tawen, Tan saray tanda ed lepsag ed dalin; Dala tan apuy, tan alingasew na asewek: 

Act 2:20 Say banwa magmaliw a bilunget naani, Et say bulan magmaliw naani a dala, Dia'd arapen na isabi agew na Katawan, Saman baleg tan ban tog ya agew: 

Act 2:21 Et nagawa ya amin ya ontawag ed ngaran na Katawan, nilaban ira. 

Act 2:22 Sikayon lalaki a taga Israel, dengel yo so saraya'n salita: Si Jesus a taga Nazaret, laki ya inabobonan na Dios ed sikayo ed panamegley na saray gawa a makapanyari, tan makapakelaw, tan saray tanda a ginawa na Dios ed panamegley to, dia ed sikayo, onong na kabat yo met la, 

Act 2:23 So saya'n niyawat lapu ed tinandaan a linawa tan lawas a pikakabat na Dios, pinate'yo tan inpasak yo ed cruz ed panamegley na lima na saray maramsak a to too: 

Act 2:24 Say Dios, balet, pinaoli to ed bi-lay, a naokpos ed saray irap na patey: lapu'd ag nayari a pokpokan na patey. 

Act 2:25 Ta in kuan nen David nipaakar ed sikato, Sankanengneng ko lawas so Katawan ed arap ko; Ta wala ed nikawanan ko, pian agak naani nagalaw: 

Act 2:26 Kanian linmiket so pusok, tan ginmayaga so dilak; Laot ni say laman ko manpainawa ed ilalo: 

Act 2:27 Ta agmo paolian so kamarerwak a manayam ed Hades, Tan agmo met yabuloy a say Santom nanengneng to so ka-bolok. 

Act 2:28 Inpakabat mo ed siak so saray dalan na bilay; Panoen mo ak naani gayaga ed arap mo. 

Act 2:29 Agagi, nayarian ko ya ibaga ed sikayo dia ed mabolos, so nipaakar ed patriarka David, ya inatey tan inponpon, et say lobok to wala ed sikatayo anga ed saya'n agew. 

Act 2:30 Et bangta sikato'y sakey a profeta, tan lapu'd amta to ya insipan na Dios ed sikato ed sakey a samba, a dia ed saray bunga na banel to wala naani payurongen to a sakey dia ed trono to; 

Act 2:31 Sikato, nen apatnag to so saya, sinalita to so nipaakar ed kioli ed bilay nen Cristo, ya ag napaolian ed Hades, ni say laman to met agto nanengneng so kabolok. 

Act 2:32 Saya'n Jesus pinaoli Dios ed bilay, a sikato so natasian mi ya amin. 

Act 2:33 Nen nitandoro sirin ed nikawanan na Dios, tan nen inawa'to ed Ama so sipan na Espiritu Santo, inibung to so saya, a sikato so nanengneng yo tan narengel yo. 

Act 2:34 Ta si David ag sinmegep ed saray tawen; balet sikato'n dili kuan to: Kuan na Katawan ed Katawan ko: Yurong ka ed nikawanan, 

Act 2:35 Anga ed pangawak ed saray kabusol mo a gagatinan na saray salim. 

Act 2:36 Amtaen a peteg siriii, na lapag ya abung na Israel, a saya'n Jesus ya inpasak yo ed cruz, ginawa na Dios a sikato so Katawan tan Cristo. 

Act 2:37 Et nen narengel da so saya nanermen ira ed kapusoan da, tan inkuan da ed Pedro tan saray arum ya apostoles: Lalaki ya agagi anto'y gawaen mi? 

Act 2:38 Et si Pedro kuan to ed sikara; Magbabawi kayo, tan manbinyag so sinansakey ed sikayo ed ngaran nen Jesu-Cristo, pian pakapaandian na kasalanan yo: et awaten yo naani langkap na Espiritu Santo. 

Act 2:39 Ta onkanad sikayo so sipan, tan ed saray anak yo tan ed amin na saray wala ed arawi; salanti ed amin a tawagen na Dios a Katawan tayo. 

Act 2:40 Et dia ed arum ni a dakel a salita pinatua to, tan sinimbawa to ra, a kuan to: Ilaban yo so inkasikayo ed saya'n pikewet a kapolian. 

Act 2:41 Saraman sirin so angawat na salita to, nanbinyag ira; et niarum ed saray binangatan ed saman ya agew, so ngalngalin talon libo a kamarerua. 

Act 2:42 Et nansiansiara'n malet ed bangat na saray apostoles, tan ed panmomoyong tan panagpisag na tinapay tan ed saray pikakasi. 

Act 2:43 Et sinmabi so takot ed balang kamarerua; et dakel a makapakelaw tan saray tanda so ginawa na saray apostoles. 

Act 2:44 Et amin so saray anisia nanti tipon ira, tan ami' bengatla nanmomoyongan da; 

Act 2:45 Et inlako ra so saray kayamanan tan kayarian da, tan inyotob da ed sikara ya amin ed onong na kaokolan na sinansakey. 

Act 2:46 Et inagewagew, ya nansiansia ra a malet ed sakey a kanonotan ed dalem na templo, tan ed panagpisag da na tinapay ed abung, inalara so kanen a malikeliket tan sililinis so kapusoan da, 

Act 2:47 Ya ingalgalang da so Dios tan kakaliktanen ira ya amin na ombaley, Et say Katawan inyarum to ed sikara ya inagewagew so saray nilaban. 



Act 3:1 Et di Pedro tan Juan linma ra ed templo ed horas na pikakasi, salanti komasiam ya horas. 

Act 3:2 Et niakar so sakey a toon piley a nanlapu ed eges nen ina to, a sikato so inyan da ya inagewagew ed abay na pinto na templo a manngaran na Marakep, pian mipayabol ed saray onloob ed templo; 

Act 3:3 Saya, nen anengneng to di Pedro tan Juan ya ngalngali onloob ed templo, kinmerew ed sikara napayabol. 

Act 3:4 Et si Pedro, nen sikato so nineng neng to, ya pati ibato a si Juan, kuanto: Nengneng mo kami. 

Act 3:5 Et sikara so ninengneng to, a siaalagar a mangawat na bengat la ed sikara. 

Act 3:6 Et si Pedro inkuan to: Angapo ed siak so angan pilak tan balitok; balet say wala ed siak sikato so iter ko ed sika. Dia ed ngaran nen JesuCristo a taga Nazaret, manakar ka. 

Act 3:7 Et sikato so binenbenan to ed lima ton kawanan, et sikato so pinaalagey to: et tampol a binmiskeg so saray salito tan kalitkali'to. 

Act 3:8 Et nen linmokso, inmalagey, tan ginmapo a nanakar; et linmoob ya akiolop ed sikara dia ed templo, a nanakar, tan manlokso, tan igalgalang to so Dios. 

Act 3:9 Et saray amin ya ombaley sikato'y anengneng da a manaakar tan mangigagalgalang ed Dios: 

Act 3:10 Et abirbjr da a sikato'man so manyudyurong a mipapayabol ed abay na Pinto a Marakep na templo: et napno ra na kelaw tan takot ed saman so agawa ed sikato. 

Act 3:11 Et nen akitabinan ed kindi Pedro tan Juan, amin na saray ombaley batik ira a linma ed sikara ed pinto ya inngaran na pinto nen Salomon, a sitatalagnaw ira. 

Act 3:12 Et saya nen anengneng nen Pedro, inmebat ed ombaley: Lalaki'n taga Israel, akin et nikelawan kayo ed saya'n too? odino, akin et ilimgis yo so mata yo ed sikami, a singa lapu ed pakayari odino kasantosan mi, pinaakar mi so saya'n too? 

Act 3:13 Say Dios nen Abraham, tan Isaac, tan Jacob, say Dios na saray atateng tayo, pinagloria to so Aripen to a Jesus, a sikato so inyawat yo, tan pinaandi yo ed arap nen Pilato nen labay to warin bolosan. 

Act 3:14 Sikayo balet inlikod yo so Masanto tan Matunong, et kinerew yo ya niiter ed sikayo so sakey ya akapatey, 

Act 3:15 Et pinate'yo so Makan gawa na bilay; a pinaoli na Dios ed bilay a nanlapu ed saray inaatey, a sikato so tasian mi. 

Act 3:16 Et lapu'd pananisia ed ngaran to, pinabiskeg na ngaran to so saya'n too a nanengneng yo tan kabkabat yo: on, say pananisia ya wala ed panamegley to initer to ed saya'n too sa saya'n ayadyari ya inkatambal ed arap yo ya amin. 

Act 3:17 Natan balet, agagi, amtak a lapu ed ag-yo pikakabat ginawa yo, so singa ginawa met na saray makaule'yo. 

Act 3:18 Balet saray bengatla'n inpakabat na Dios nen inmuna ed sangi na saray profetas, salanti panirap nen Cristo, onia so inkasumpal to. 

Act 3:19 Magbabawi kayo sirin, tan manpataoli kayo, pian napunas so saray kasalanan yo: pian onsabi so saray panaon na painawa a manlapu ed arap na Katawan; 

Act 3:20 Tan pian ibaki to so Cristo a tinandaan nipaakar ed sikayo, salanti Jesus: 

Act 3:21 A sikato so kaokolan ya awaten na tawen anga ed saray panaon a kipawil na ami' ganagana a sinalita na Dios ed sangi na saray masantos a profeta a nanbilay nan lapu'd gapo. 

Act 3:22 Ta si Moises tua kuan to; Say Katawan a Dios-yo ipaalagey to ed sikayo so sakey a profeta manlapu ed saray agagi yo a singa siak: sikato so denglen yo naani ed antokaman a salitaen to ed sikayo. 

Act 3:23 Et nagawa ya amin a kamarerua ya ag ondengel ed satan a profeta nabagbag naani a sigpot ed saray ombaley. 

Act 3:24 On, et amin so saray profetas met manlapu ed Samuel tan saray sinmaginonor ed sikato, ami' nansalita, inpakabat da so saraya'n agew met. 

Act 3:25 Sikayo ray anak na saray profetas, tan say sipan a ginawa na Dios ed saray atateng yo, a nankuan ed Abraham: et dia ed polim naben dicionan so amin a sankabaley dia ed dalin. 

Act 3:26 Say Dios, kayari inpamaoli to ed bilay ed Aripen to a si Jesus, sikato so imbaki to ya inmuna ed sikayo, pian bendicionan to kayo, ya iyarawito so sinansakey ed sikayo ed saray kaugsan yo. 



Act 4:1 Et lelegda'n mansasalita ed ombaley, sikara so nilo a ginotgot na saray sacerdotes tan say capitan ed templo, tan saray Saduceos, 

Act 4:2 A sigogonigon ira'n toloy lapu'd ibabangat da so saray ombaley tan ipapakabat da so kioli ed bilay na saray inaatey, dia ed ngaran nen Jesus. 

Act 4:3 Et inerel da ra tan inyan da rad pangawan anga ed ongendan ya agew, ta ngarem la nen saman. 

Act 4:4 Balet dakel ed saray akadngel na salita so anisia, et say bilang na lalaki sinmapot a limanlibo. 

Act 4:5 Et agawa ed on gendan ya agew a nantitipon ed Jerusalem so saray mamakauley da, tan saray mamasiken tan saray escribas; 

Act 4:6 Tan si Anas a manonaan a sacerdote, tan si Caifas, tan Juan tan Alejandro, tan ami' na manonaan a sacerdote. 

Act 4:7 Et nen inyanda ra ed pegley da, tinepet da ed sikara: Anto a pakayari, odino siopa ngaran so nangawaan yo na saya.

Act 4:8 Insan si Pedro, a napno na Espiritu Santo, inkuan to ed sikara: Mamakauley ed baley, tan mamasiken, 

Act 4:9 No sikami nasalaysay natan nipaakar ed maong a gawa ya agawa ed sakey a too'n ag-makayari, no anto a pakayari inabigan na say an too; 

Act 4:10 Amtaen yo ya amin, tan lapag na baley ya Israel, ya dia ed ngaran nen Jesu-Cristo a taga Nazaret, ya sikato so impasak yo ed cruz, et si kato so pinaoli Dios ed bilay dia ed saray inaatey, lapu'd sikato saya'n too wadia'n makmaksil ed arap yo. 

Act 4:11 Sikato so bato ya inpulisa'yo a managpaalagey na abung, et sikato so agawa'n olo ed suyoc. 

Act 4:12 Et angapo so arum ya kilabanan: ta angapo so arum a ngaran ed lepsag na tawen, ya niiter ed saray totoo, a nayarin kilabanan tayo. 

Act 4:13 Et nen anengneng da so kabayanian di Pedro tan Juan, tan atebek da ra a totoon andi aral tan kabanyakan, nikelawan ira, et abidbir da ran akiolop ed Jesus. 

Act 4:14 Et lapu'd sankanengneng da so too ya atambal, ya akaalagey ed pegley da, angapo so nayarian da a salitaen ya isumpa. 

Act 4:15 Balet nen sikara so ginangan da ya ompaway ed singbatan, nansasalita ra a bokor. 

Act 4:16 A kuan da: Anto'y gawaen tayo ed saraya'n totoo? ta peteg ed amin a manaayam ed Jerusalem, sakey a bantog a pakelaw so agawa ed panamegley da, et sikato so ag tayo nayari'n paandien. 

Act 4:17 Balet, pian ag la nibuyak ed baley, isebel tayo ed sikara manlapu'd natan ya ag ira misalita ed siopaman dia ed sayan ngaran. 

Act 4:18 Et sikaray tinawagan da tan inbilin da ed sikara ya ag da salitaen a balot odino manbangat ed ngaran nen Jesus. 

Act 4:19 Ingen di Pedro tan Juan, nen inmebat ira, kuan da ed sikara: No katunongan kasi ed arap na Dios so pangonor a manona ed sikayo nen say Dios, okom yo pa; 

Act 4:20 Ta agmi nayari'n ag salitaen so anengneng tan nadngel mi. 

Act 4:21 Et sikara, nen ayari da la ingagaem ira na nagkalaloni, inbolos da ra, bangta andi napanpamaakaran da a manusa ed sikara, nisengeg ed ombaley, amin a totoo ingalgalang da so Dios, nisengeg ed saman ya agawa. 

Act 4:22 Ta samay toon akagawaan na sayan makapakelaw ya inkatambal, masolok ya apataplo so taon to. 

Act 4:23 Et nen nablos lara, linmara ed saray ibiba ra, et inulit da ya amin so inbaga ed sikara na saray manonaan a sacerdotes tan saray mamasiken. 

Act 4:24 Et sanen nadngel da so saya nankakasakey-ira, ya angipaatagey na voces da ed Dios a kuan da: O Katawan, sika ya amalsa na tawen tan dalin, tan say dayat, tan saray amin ya wala ed sikara: 

Act 4:25 A lapu'd Espiritu Santo, dia ed sangi nen ama mi'n David ya aripen mo, inkuan mo: Akin ya inmalsa so saray Gentiles Tan saray ombaley mannunot ira na bengabengatla ya andi kana? 

Act 4:26 Akitulong iray arari ed dalin, Et saray pangolo nantitipon ira a nankakasakey, Sumpa ed Katawan tan sumpa ed Pinuyokan to: 

Act 4:27 Ta tua nantitipon ira ed sayan ciudad di Herodes tan Poncio Pilato, pati saray Gentiles tan ombaley ed Israel, a sinmumpa ed masanto ya Aripen mo a Jesus, sikato a pinuyokan mo, 

Act 4:28 Pian gawaen da ya so amin a say limam tan say linawam ingeter da a nagawa. 

Act 4:29 Et natan, Katawan, nengnengmo so saray gagaem da; tan yabuloy mo ed saray aripen mo a salitaen da a makmakpel so salitam. 

Act 4:30 Legan ya yunat mo so limam ya manambal, tan pian nagawa so saray tanda tan pakelaw lapu ed ngaran na masanto'n Aripen mo a Jesus. 

Act 4:31 Et nen akapikasi la ra, saman so pasen a nantitiponan da ginmiwgiw; et napno ra ya amin na Espiritu Santo, et sinalita ra so salita na Dios a makmakpel. 

Act 4:32 Et saksakey so puso tan kamarerua na lapag ya anisia: et angapo so nansalita a kien to so bengatla ya wala ed sikato'n dili, no ag saray amin a bengatla moyong da ya amin. 

Act 4:33 Et saray apostoles tinasian da ed baleg a pakayari so inkioli ed bilay na Katawan a Jesus: et baleg a gracia so wala ed sikara'n amin. 

Act 4:34 Ta angapo ed sikara so kinmulang; ta amin ya walaan na kaumaan odino kaabungan inlako da ra, tan inawit da so bili na saray bengatla ya inlako ra, 

Act 4:35 Et inyan da ed saray salian na apostoles: et agawa so inpangiotob ed sinansakey, onong ed wala a nakaokolan na siopaman. 

Act 4:36 Et si Jose, ya inngaran na saray apostoles na Bernabe, (a no ipatalos kabaliksan to so anak na ligliwa;, sakey a Levita, too a tobo ed Chipre, 

Act 4:37 Lapu'd wala so sakey ya uma to, sikato so inlako to, et inawi'to so pilak, tan inyan to ed salian day apostoles. 



Act 5:1 Balet sakey a laki a manngaray Ananias, pati si Safira ya asawa to, inlako to so sakey a kayarian to. 

Act 5:2 Et angyamot na nanlakuan, a saya kabat met na asawa to, et inawi'to so sakey a kabiangan na nanlakuan to, tan sikato'y inyanto ed salian na saray apostoles. 

Act 5:3 Balet kuan nen Pedro: Ananias, akin a pinano nen Satanas so pusom a mantila ka ed Espiritu Santo tan angyamot ka na bili na dalin? 

Act 5:4 Nen ag mo ni inlako, ag kasi wala ed sika? et nen alako la, ag kasi wala ed pakauley mo? Akin kasi a ninonot mo so saya'n bengatla ed pusom? Ag ka nantila ed saray totoo no ag dia ed Dios. 

Act 5:5 Et kadngel nen Ananias ed saraya'n salita alokbob tan inatey; et sinmabi baleg a takot ed saray amin ya akadngel na saya. 

Act 5:6 Et inmalagey so saray babalolaki tan binalkot da, et sikato'y inpaway da tan inpompon da. 

Act 5:7 Et nen linmabas so singa taloy horas, linmoob met so asawa to, ya ag to amta no anto so agawa. 

Act 5:8 Et si Pedro inmebat ed sikato: Ibagam ed siak no inlako yo so uma ed ontan a bili. Et inkuan to: On, dia ed ontan a bili. 

Act 5:9 Balet inkuan nen Pedro ed sikato, Akin a nankasakey kayo a manokso ed Espiritu na Katawan? Nia, wala ra ed pinto so salisali na saray angiponpon ed asawam, et ipaway da ka naani. 

Act 5:10 Et tampol ya alokbob ed saray salian to, tan inatey: et linmoob so saray babalolaki et asabi ra ya inatey, et inpaway da tan impompon da ed abay nen asawa to. 

Act 5:11 Et sinmabi baleg a takot ed amin ya Iglesia, tan ed saray amin ya akadngel na saraya'n bengatla. 

Act 5:12 Et dakel so saray tanda tan makapakelaw ya agawa ed ombaley lapu ed lima na saray apostoles; et walara'n amin a nankakasakey ed pinto nen Salomon. 

Act 5:13 Et dia ed saray arum angapo'y akapangitepel a mitipon ed sikara; angaman sikara'y indaydayew na saray ombaley;

Act 5:14 Et saray mananisia ed Katawan lalo nin naaruman ira, ya dinmakel so bilang na saray lalaki tan bibii; 

Act 5:15 Dia ed onman la ya inpaway da so saray agmakayari ed daladalan, et inyan dara ed saray dokolan tan dalagan, pian dia ed ilabas nen Pedro, angan say anino to bengat nasiruman to so arum ed sikara. 

Act 5:16 Et dakel so dinmago a katooan ed Jerusalem a nanlapu ed saray binaleybaley a kaabay to, a sankaawit da so saray agmakayari, tan papairapen na saray espiritu a marumsis; et atambal ira ya amin. 

Act 5:17 Et nen inmalagey so manonaan a sacerdote tan saray ibiba to, (a sikara so tinmombok ed saray Saduceos), napno ra na siblet, 

Act 5:18 Et inerel da so saray apostoles, et inyanda ra ed panangipangawan na baley. 

Act 5:19 Balet sakey ya angel na Katawan inlukas to so kapot na panangipangawan dia ed labi, et pinapaway to ra, a kuan to: 

Act 5:20 Nakila, et alagey kayo ed templo, tan salitaen yo ed saray ombaley so amin a salita na sayan Bilay. 

Act 5:21 Nen nadngel da so saya, linmoob ira ed templo ed kabkabuasan et nanbangat ira. Balet nen sinmabi manonaan na saray sacerdotes tan saray ibiba to, tinawag da so singbatan, tan saray amin a mamasiken na saray anak na Israel, et nanbaki ra ed panangipangawan, pian alaen da so saray apostoles. 

Act 5:22 Balet, nen sinmabi so saray oficiales ag da ra asabi ed panangipangawan, et pinmawil ira, tan inpakabat da, 

Act 5:23 A kuan da: Say panangipangawan tua asabi mi ya akakaput a malet, et saray bantay manalalagey ira ed arap na kaput, balet sanen inlukas mi, angapo so nalmo mi ed loob. 

Act 5:24 Et nen nadngel na manonaan na saray sacerdotes tan makaoley ed templo so saraya'n salita, nanduarua ra nipaakar ed sikara, no anto so kasumpalan na saya. 

Act 5:25 Et sinmabi sakey a too ya angipakabat ed sikara a nankuan: Nia, saray lalaki ya inpokok yo ed panangipangawan, wala ra ed templo ya akaalagey tan manbabangat ira ed saray ombaley. 

Act 5:26 Diad saman, linma so capitan pati saray oficiales et inawi'to ra ya andi pasoot, ta antakot da 'ray ombaley ompan tupaken da ra. 

Act 5:27 Et nen inyakar da ra, sikara so insaklang da ed singbatan: et say manonaan a sacerdote tinepe'to ed sikara. 

Act 5:28 A kuan to: Inbilin mi ed sikayo a malet ya ag kayo manbangat ed saya'n ngaran: et nia, pinano yo so Jerusalem na bangat yo, et getma yo ya ipakasalanan ed sikami so dala na saya'n too. 

Act 5:29 Balet inmebat si Pedro tan saray apostoles a kuan da, Nakaokolan ya enoren mi so Dios, nen saray totoo. 

Act 5:30 Say Dios na saray atateng tayo pinaoli to ed bilay si Jesus a pinate' yo ya inpasak ed sakey a kiew. 

Act 5:31 Sikato so intandoro na Dios ed nikawanan to, a sakey a Principe tan Manangilaban, pian iter to ed Israel so pagbabawi, tan panamaandi kasalanan. 

Act 5:32 Et sikami makatasi na saraya'n bengatla; tan ontan met so Espiritu Santo, a sikato'y initer na Dios ed saray ontulok ed sikato. 

Act 5:33 Balet sanen nadngel da so saya sinmakit so linawa ra, et siningbat da ra a pateyen. 

Act 5:34 Balet sakey a Fariseo, a manngaran na Gamaliel, makabat ed gangan, tan toon magalang ed baley, inmalagey ed pegley na singbatan, et ingangan to ya ipaway da nin magano so saray apostoles. 

Act 5:35 Et kuan to'd sikara: Sikayo, lalaki a taga Israel, manlikas kayo ed gawaen yo ed saraya'n totoo. 

Act 5:36 Ta nen ag ni asabi so saraya'n agew, inmalagey si Teudas, a kuan to sikato'y atagey a too, et tinombok na sakey a bilang na totoo, a ngalngali ran apat a lasus, nen sikatoy inatey saray amin a tinmombok ed si kato abuyak ira, et nagmaliw ira'n andigapo. 

Act 5:37 Kayari to, inmalagey met si Judas a Galileo ed saraman ya agew a panaglista, et arum ed saray totoo so apatombok to ed sikato. Sikato inatey met, et amin so saray tinmombok ed sikato abuyak ira. 

Act 5:38 Et natan kuan ko ed sikayo: Ag yo pibiangan so saraya'n totoo, et paolian yo ra lambengat: ta no saya'n kanonotan odino saya'n gawa nanlapu ed saray totoo, nabuyak naani: 

Act 5:39 Balet no nanlapu ed Dios ag yo ra nayarian a bagbagen; ompan la ingen no ompatnag kayo ya misupakan ed Dios.

Act 5:40 Et inabobonan da so simbawa to, et nen impatawag da so saray apostoles, tan kayari da ra'n nilewet inbilin da ed sikara ya ag da salitaen so ngaran nen Jesus, et inbolos da ra. 

Act 5:41 Sikara siri' pinmaway ed arap na singbatan, a malikeliket iralapu'd kinmana ra a nantepel na baing ed Ngaran nen Jesus. 

Act 5:42 Et inagewagew ed templo tan ed saray kaabungan, ag ira tinmon da a nanbabangat tan nanpupulong a si Jesus et Cristo. 



Act 6:1 Et dia ed sarayan agew, sanen ondadakel so bilang na binangatan, nantalabotob so saray Griego a Judio ya onsumpa ed saray Hebreos, lapu'd saray bibii a babalo ed sikara napapaolian ira ed pannanabangan ya inagewagew. 

Act 6:2 Et saray labindua tinipon da so moyong na saray binangatan, et inkuan da: Ag manepeg a paolian mi so Salita na Dios pian manlinkor kami ed dulang. 

Act 6:3 Anapen yo sirin, agagi, dia ed sikayo so pitora'n lalaki a maong so dengel da, napno na espiritu tan ka-kabatan, a sikara so igaton tayo ed sayan' gawa. 

Act 6:4 Balet mansiansia kami ed pikakasi tan dia ed panangipulong na salita. 

Act 6:5 Et saya'n kanonotan kinaliktan na kalapagan: et pinili ra si Esteban, laki a napno na pananisia tan Espiritu Santo, tan si Felipe, tan Procoro, tan si Nicanor, tan si Timon, tan si Parmenas, tan si Nicolas, taga Antioquia ya apatombok; 

Act 6:6 A sikara so indongo ra ed arap na saray apostoles; et sanen akikasi, ra ingaton da ed sikara so kalimaan da. 

Act 6:7 Et manbaleg so Salita na Dios; et say bilang na saray binangatan dinmakerakel a toloy ed Jerusalem; et baleg ya olop na saray sacerdotes so tinmolok ed pananisia. 

Act 6:8 Et si Esteban napno na gracia tan pakayari, nangawa na ankakabaleg a makapakelaw tan tanda ed saray ombaley. 

Act 6:9 Et inmalagey so arum ed saray wala ed sinagoga inngaran a sinagoga na saray Libertinos, tan saray taga Cirene tan Alejandria, tan saray taga Cilicia tan Asia, ya akisangsangan ira ed Esteban. 

Act 6:10 Balet ag da naraeg so kakabatan tan Espiritu a pisasalita to. 

Act 6:11 Dia ed saman, angupa ra na totoo a nankuan: Sikato so nadngel min nansalita na mabanday a sumpa ed Moises tan sumpa ed Dios. 

Act 6:12 Et ginewgew da so baley, tan saray mamasiken, tan saray escribas; et nen dinogpaan da, sikato'y insagar da, tan inakar ed singbatan, 

Act 6:13 Et angidongo ra na tasi ran matila a nankuan: Saya'n too ag ontonda a mansalita na mabanday a sumpa ed sayan masantos a pasen, tan dia ed gangan: 

Act 6:14 Ta nadngel mi a kuan to, a saya'n Jesus a taga Nazaret bagbagen to so saya naani a pasen, et omanen to naani so ugali ya initer nen Moises ed sikatayo. 

Act 6:15 Et saray amin ya wala a manyudyurong ed singbatan, nen sikato so ninengneng da, apatnag da so lupa to a singa lupa na sakey ya angel. 



Act 7:1 Et say manonaan a sacerdote, inkuan to: Tua kasi so saya a bengatla? 

Act 7:2 Et sikato inmebat: Lalakin agagi, tan atateng, dengel yo: Say Dios na gloria pinmanengneng ed ama tayo a si Abraham, sanen sikatoy wadman ed Mesopotamia, nen ag ni nanayam ed Haran, 

Act 7:3 Et inkuan to ed sikato: Ompaway ka ed dalin mo, tan ed kanayon mo, et onla ka ed dalin ya ipanengneng ko ed sika. 

Act 7:4 Dia ed saman, pinmaway ed dalin ria taga Caldea, et nanayam ed Haran: et manlapud man, sanen inatey so ama to, inyalis na Dios ed saya'n dalin a sikato so panaayaman tayo natan. 

Act 7:5 Et angapoy inter to a tawiren to, angapo, angan say ginatinan na sakey a salito: balet insipan to ed sikato a sayan dalin iter to ed sikato tan ed saray poli to a manlapu ed sikato, nen angapo ni anak to. 

Act 7:6 Tan sinalita na Dios ed sikato so onia a saray poli to sankaili ra naani ed dalin na sananey, et aripenen da ra'd man, tan pairapen da ra ed apat a lasus taon. 

Act 7:7 Siak, balet, okomen ko, kuan na Dios, so nacion a panlinkoran da, et kayari saya, ontainan ira, et manlinkor ira ed Siak ed sayan pasen. 

Act 7:8 Et initer to ed sikato so galsim a sipanan: et dia ed ontan, si Abraham inilalak to si Isaak, et sikato so inpagalsiman to ed komawalo ya agew; et si Isaak inilalak to si Jacob, et si Jacob inilalak to met so saray labindua a patriarca 

Act 7:9 Et saray patriarca, nen sinibletan da, si Jose sikatoy inlako ra pian niakar ed Egipto; say Dios, balet, wala ed sikato, 

Act 7:10 Et inlaban to ed amin a kairapan to, et initdan to na gracia tan kakabatan ed arap nen Faraon, ari ed Egipto; et ingaton to a gobernador ed Egipto tan ed amin ya abung to. 

Act 7:11 Et sinmabi nen saman so eras tan baleg a kairapan ed amin ya Egipto tan Canaan: et saray atateng tayo ag ira akalmo na kanen da. 

Act 7:12 Balet sanen nadngelan nen Jacob ya wala'y trigo ed Egipto, inbaki to'd man so saray atateng tayo ed ona'n danay. 

Act 7:13 Et nen komadua, si Jose inpabidbir la ed saray agagi to; et naamtaan nen Faraon so inkapoli nen Jose. 

Act 7:14 Et nanbaki Jose, et inpatawag to si ama to a Jacob, pati amin a kanayon to, ya pitonplo tan lima ran katao. 

Act 7:15 Et si Jacob linma ed Egipto, et inatey diman, pati saray atateng tayo; 

Act 7:16 Et saray bangkay da inawit da ra ed Sikem, et niyan ira ed lobok a sinaliw nen Abraham ed bili na pilak ed saray anak nen Hemor, et Sikem. 

Act 7:17 Balet sanen asinger la'y panaon na sipan a anambaan na Dios ed Abraham, binmaleg so ombaley tan dinmakel dia ed Egipto, 

Act 7:18 Anga ed inalagey na sananey ya ari ed Egipto, ya agto kabkabat si Jose. 

Act 7:19 Saya, inagamil to so kasiliban ed poli tayo, et pinairap to so saray atateng tayo, pian ibantak da so saray anak da, pian ag ira nabilay. 

Act 7:20 Dia ed saman a panaon nianak si Moises, et sikato so malimgas a tua, et akomisan ed abung nen ama to ed taloran bulan: 

Act 7:21 Et sanen inbantak da, say bii ya anak nen Faraon inala to et kinomisan ton singa anak ton dili. 

Act 7:22 Et abangatan si Moises ed amin a kakabatan na saray taga Egipto; et makapanyari ed saray salita tan gawa to, 

Act 7:23 Et nen mantaon na apat a plo, tinmobo ed puso to so pilalek ya ondalaw ed saray agagi to ya anak nen Israel. 

Act 7:24 Et nen anengneng to so sakey a nairapan ed ag-onkatonongan, sikatoy inlaban to, et imbales to so nilames, a pinatey to so taga Egipto: 

Act 7:25 Et inisip to a natalosan na saray agagi to a say Dios iter to ed sikara so kilalaban ed panamegley na lima to; balet ag da atalosan. 

Act 7:26 Et nen ontombok ya agew, pinmanengneng ed sikara nen mankokolkol ira, a labay to ra komon a pareenen, a kuan to: Lalaki, sanaagi kayo, akit gawen yo so panlalamesan na sakey tan sakey? 

Act 7:27 Balet saman so mangagawa na lames ed kapara to a too sikato so intulak to, a kuan to: Siopa so angigaton ed sika a manuley tan mangokom ed sikami. 

Act 7:28 Labay mo ak lagin pateyen onong na inpamatey mo karoman ed saman so taga Egipto? 

Act 7:29 Et dia ed sayan salita binmatik si Moises, et linma a nanngilin ed dalin na Madian; et diman inilalak to so duara ya anak a lalaki. 

Act 7:30 Et nen asumpal so apat a plo'y taon, pinmayawar ed sikato so sakey ya angel na Katawan ed lawak na palandey na Sinai ed dalang na apuy na sakey a zarza. 

Act 7:31 Et nen anengneng nen Moises, nikelawan ed saman a nengneng: et nen sinminger a nengnengen to, sinmabi ed sikato so voces na Katawan, 

Act 7:32 Siak so Dios na saray atateng mo, say Dios nen Abraham, tan si Isaak, tan si Jacob, Ginmiwgiw si Moises, et ag to nitepel a ninengnengneng. 

Act 7:33 Et kuan na Katawan ed sikato, Ekal mo so sapin ed saray salim, ta say pasen a kawalaan mo dalin a masantos. 

Act 7:34 Anengneng ko a peteg so kairapan na baley ko ya wala ed Egipto, tan nadngel ko so nangis da, et inmaksebak. a mangilaban ed sikara; et natan galadia, ta ibaki ta ka ed Egipto. 

Act 7:35 Saya'n Moises, a sikato so ag da binidbir a kuan da: Siopa so angigaton ed sika a manuley tan mangokom ed sikami? sikato so inbaki na Dios a pangolo tan manondon, ed panamegley na lima na angel a pinmatnag ed sikato ed zarza. 

Act 7:36 Saya'n too sikara so intonton to ed inpangawa to na makapakelaw tan tanda dia ed Egipto, tan dia ed Ambalanga'n Dayat, tan dia ed kalawakan ed apat a plo'y taon. 

Act 7:37 Saya si Moises a nankuan ed saray anak nen Israel: Say Dios ipaalagey to ed sikayo so profeta a manlapu ed saray agagi yo, a singa siak. 

Act 7:38 Saya so wala ed Iglesia ed lawak, pati angel ya akisalsalita ed sikato, ed palandey na Sinai, tan pati saray atateng tayo, a sikato so angawat na salita na bilay pian iter to ra ed sikatayo: 

Act 7:39 A sikato so ag da nilabay a tinulok na saray atateng tayo, no ag ingen inpulisay da et dia ed saray kapusoan da pinmawil ira ed Egipto. 

Act 7:40 A kuan da ed Aaron: Igawaan mo kami na dirios a mamangolo ed sikami, ta saya so Moises, ya angipaway ed sikami ed dalin na Egipto, ag mi amta no anto so agawa ed sikato. 

Act 7:41 Et nan-gawa ra na sakey a kinonvaca a kilaw ed saraman ya agew, et inpatanir da so bagat ed saman so talintao et nanliketan da so gawa na kalimaan da'n dili. 

Act 7:42 Balet say Dios binmeneg et pinaolian to ra a nanlinkor ed ejercito na tawen; onong na nisulat ed libro na saray prof etas: Angibagat kayo kasi ed siak na saray pinatey ya ayayep tan arum ni a patanir, Dia ed lawak ed apat a plo'y taon, oh! abung nen Israel? 

Act 7:43 Et inala yo so tabernaculo hen Moloch, Tan say bitewen nen dios a Refan: Taltalintao a ginawa ya pian igalang yo ra: Et iyakar ta kayo naani ed labas na Babilonia. 

Act 7:44 Say tabernaculo na panagtasi wala ed saray atateng tayo nen wadman ira ed kalawakan, onong na ingangan to'n may nankuan ed Moises, a sikato'y gawaen to onong na pangaligan ya anengneng ko. 

Act 7:45 Sikato a saray atateng tayo met, sanen nabtangan ira, inloob da a pati Josue nen nilooban da so kayarian na saray naciones a pinatainan na Dios ed arap na atateng, tayo, anga ed saray agew nen David; 

Act 7:46 Ya akal mo na gracia ed arap na Dios, et akikasi a niabuloy ed sikato so pakaromog na panayaman na Dios nen Jacob. 

Act 7:47 Balet si Salomon so angipaalagey ed sikato na abung a sakey. 

Act 7:48 Angaman ontan say Sankatagian ag manayam ed saray abung a ginawa na lima, onong na kuan na profeta: 

Act 7:49 Say tawen sikato so tronok, Et say dalin so gagatinan na saray salik: Anto ya abung kasi ipaalagey yo naani ed siak? kuan na Katawan; Odino, anto kasi a pasen so painawaan ko? 

Act 7:50 Ag kasi ginawa na limak so saraya ya amin a bengatla? 

Act 7:51 Sikayon anawet a beklew tan ag agalsiman ed puso tan layalayag, susumpaen yo lawas so Espiritu Santo; onong na ginawa na saray atateng yo ontan met so gawen yo. 

Act 7:52 Siopa kasi ed saray profetas so ag pinasegsegang na saray atateng yo? et pinatey da so saray angipasakbay ya angibaga na idateng na Matunong; a sikato natan so nagmaliwan yon liputan tan managpatey. 

Act 7:53 Sikayo ya angawat na gangan, singa say bilin na saray angeles, et ag yo inonor. 

Act 7:54 Et nen nadngel da so sarayan bengatla, napno ra na sanok ed kapusoan da, et manngayet so saray ngipen da ya onsumpa ed sikato. 

Act 7:55 Sikato balet a napno na Espiritu Santo, tinmangay a maligen ed tawen, et anengneng to so gloria na Dios, tan si Jesus a manalalagey ed kawanan na Dios, 

Act 7:56 Et inkuan to: Nia, nengnengnengen ko so katawenan ya alukasan tan say Anak na too a manalalagey ed kawanan na Dios. 

Act 7:57 Balet naningal ira na maksil, tan sinakbungan da so kalagayan da et aminpinsan a dinogpaan da; 

Act 7:58 Et sikato so pinapaway da ed paway na ciudad, et tinupak da na bato, et saray tasi inyan da so saray kawes da ed saray salian na sakey a balolaki a manngaran na Saulo. 

Act 7:59 Et tinupak da si Esteban ya ontatawag ed Katawan a kuan to: Katawan ko a Jesus, akoen mo so espirituk. 

Act 7:60 Et nen tinmalimokor, inkasil to so voces to: Katawan, ag mo ipasakbat ed sikara so saya'n kasalanan. Et nen kapansalita to na saya naugip ed Katawan. 



Act 8:1 Et si Saulo akinonongan to so inpatey nen Esteban. so baleg a pamasegsegang ed Iglesia ya wala ed Jerusalem, et nibuyak ira ya amin ed saray dalin na Judea tan Samaria, likod so saray apostoles. 

Act 8:2 Et saray lalaki a masimpit inponpon da si Esteban, et nangawa ra na nangis a baleg nisengeg ed sikato. 

Act 8:3 Balet si Saulo pinapairap to so Iglesia, a linmoob ed saray kaabungan et naneerel na lalaki tan bibii ya inpokok to ra ed panangipangawan. 

Act 8:4 Bang saray abuybuyak, nanakarakar ira ed amin a kadalinan ya angipulong na Salita. 

Act 8:5 Et si Felipe linma ed baley na Samaria, et inpulong to ed sikara si Cristo. 

Act 8:6 Et saray katooan dinengel da ya nankakasakey so saray bengatla'n inbaga nen Felipe, nen nadngel da tan anengneng da so saray tanda a ginawa to. 

Act 8:7 Ta diad saramay dakel ya aluganan na espiritun marumsis pinmaway ira a naningal na maksil: et dakel so saray ag makagalaw tan piley ya atambal ira. 

Act 8:8 Et wala so abalbaleg a liket nen saman diman a ciudad. 

Act 8:9 Balet wala nen saman so sakey a too, a manngaran na Simon, a gendat a nanayam ed saman a baley a nan gagawa na anito, et inpankelakelaw to so saray katooan ed Samaria, a kuan ton sikato'y sakey a baleg a too: 

Act 8:10 A sikato so sinisiara ya amin manlapu ed ankekelag, anga ed ankakabaleg, a kuan da: Saya'n too sikato so pakayari Dios a manngaran na Baleg. 

Act 8:11 Et anisiara ed sikato, lapu ed saray anito to inpankelawkelaw to ra ed andukey ya agew. 

Act 8:12 Bang nen anisia lara ed Felipe ya angipakabat na maong a balita na panarian na Dios tan ngaran nen Jesu-Cristo nanbinyag so saray lalaki tan bibii. 

Act 8:13 Et si Simon anisia met nen saman: et nen abinyagan akila ed Felipe; et nen anengneng to so saray tanda tan makapakelaw a pakapanyari, atalagnaw. 

Act 8:14 Et sanen saray apostoles ya wala ed Jerusalem nadngelan da a say Samaria inawa'to so Salita na Dios inbaki ra ed sikara di Pedro tan Juan: 

Act 8:15 A Sikara, nen linma ra inpikasidara ed Dios, pian naakora komon so Espiritu Santo: 

Act 8:16 Ta anga ed saman agni inmepas ed siopaman ed sikara; no ag say abinyagan ira lambengat ed ngaran nen Jesus a Katawan. 

Act 8:17 Diad saman, inyan da so kalimaan da ed tapew da, et inako ra so Espiritu Santo. 

Act 8:18 Et nen anengneng nen Simon a lapu ed inpangyan na saray apostoles na kalimaan da, niiter so Espiritu Santo, insaklangan to ra na pilak. 

Act 8:19 A kuan to: iter yo met ed siak so saya a pakapanyari, pian siopaman a pangitapewan ko na limak, awaten to so Espiritu Santo. 

Act 8:20 Si Pedro balet inkuan to ed sikato: Nabalang so pilak mo, pati sika komon, ta inisip mo a say palangkap na Dios nagamoran ed pilak. 

Act 8:21 Andi biang mo ono kapalaran mo ed saya ya inkabtang: ta aliwa'n maptek so pusom ed arap na Dios. 

Act 8:22 Manpataoli ka sirin ed saya'n karelmengan mo, et mikasika ed Katawan, pian napaandi, no nayari, so saya'n isip na pusom. 

Act 8:23 Ta nanengneng ko ya wala ka ed apgo na kapaitan tan inkabalor ed golonggolong na kaugsan. 

Act 8:24 Et nen inmebat si Simon, kuan to: Pikasi yo ak pa sirin ed Katawan, pian angapo komon ed saray bengatla'n sinalita yo so napasabik. 

Act 8:25 Sikara sirin, kayari ran tinasian tan inpolong so Salita na Katawan, pinmawil ira ed Jerusalem, et inpulong da so Evangelio ed dakel a polok na saray taga Samaria. 

Act 8:26 Et sakey ya angel na Katawan akisalita ed Felipe a kuan to: Alagey ka, et onla ka ed abalaten, ed dalan yo onarap ed Gasa manlapu ed Jerusalem, ya angapoy manaayam. 

Act 8:27 Et inmalagey tan linma: et nia, sakey a too a taga Etiopia, sakey ya eunuko, walaan na baleg a pakauley ed lepsag nen Candace a reina na saray taga Etiopia, a sikato so managimaton ed amin a kayarian ko, a linma ed Jerusalem a nanpikasi; 

Act 8:28 Et pinmawil a nanyurong ed luganan to, et babasaen to si profeta Isaias. 

Act 8:29 Et say Espiritu kuan to ed Felipe: Onasinger ka et miolop ka ed sayan luganan. 

Act 8:30 Et binmatik si Felipe ed sikato, et sikato so nadngel to a manbababasa ed profeta Isaias, et kuan to: Natalosan mo so babasaen mo? 

Act 8:31 Et kuan to ed sikato: Panon so pakayarik, no angapo so mangiwanwan ed siak? Et akikasian to si Felipe ya onsapat tan miyurong ed sikato. 

Act 8:32 Et say pasen a babasaen to, sikato ya: Singa sakey ya oveja a niakar ed panagpateyan; Tan singa kilaw na carnero a naumel ed arap na manangiskis ed sikato, Ontan ya ag to bisuaten so sangi to: 

Act 8:33 Dia ed inpanpaabeba to inekal da so katunongan to: Siopa naani mangipaliwawa ed kapolian to? Ta say bilay to naekal dia ed dalin. 

Act 8:34 Et say eunuco inmebat ed Felipe, ed kuan to: Kerewen ko ed sika, siopa so pansalitaan na profeta na onia? sikato'n dili odino wala so arum? 

Act 8:35 Et si Felipe binesua'to so sangi to, et bang nen inpalapu to ed saya a sulat, inpulong to ed sikato si Jesus. 

Act 8:36 Et bang nen manaakar ira ed dalan, akasabi ra ed sakey a danum, et kuan nen eunuco. Nia so danum, anto so makasbel a nabinyagan ak? 

Act 8:37 Et inkuan nen Felipe: No sisiaen mo ed masimoon a pusom, nayarian mo. Et inmebat a nankuan: Sisiaen ko a si Jesu-Cristo sikato so Anak na Dios. 

Act 8:38 Et ingangan to a patondaenda so luganan: et linmasor ira a dua ed danum, si Felipe tan say eunuko; et sikato so bininyagan to, 

Act 8:39 Et nen sinmakbit ira ed danum, say Espiritu na Katawan sinamsam to si Felipe; et say eunuko ag to la anengneng et intuloy to so dalan to a malikeliket. 

Act 8:40 Si Felipe balet nalmo ed Azote: et nen onlabas diman, inpakaba'to so Evangelio ed ganagana ya baley, anga ed insabi to ed Cesarea. 



Act 9:1 Balet si Saulo a maningas ni ed pangigagaem tan panagpatey ed saray binangatan na Katawan, linma ed manonaan na saray sacerdotes, 

Act 9:2 Et kinmerew ed sikato na sulat ya onla ed Damasco, ed saray sinagoga, piano no wala so naromog to arum ya wala ed saya'n Dalan, lalaki odino bibii, iyakar to ra a balor ed Jerusalem. 

Act 9:3 Et nen nanakarakar, agawa ya akaasinger ed Damasco; et kabekta ya aliber na sakey a liwawa a nanlapu ed tawen; 

Act 9:4 Et niparogso ed dalin, et nadngel to so sakey a voces a nankuan ed sikato: Saulo, Saulo, akin et uusilan mo ak? 

Act 9:5 Et inkuan to: Siopa ka, Katawan? Et kuan to: Siak si Jesus ya uusilan mo: (mairap ed sika so pa-ngidepak mo ed utok! 

Act 9:6 Onalagey ka, et onloob ka ed baley et nibaga naani ed sika so nakaokolan mo a gawaen. 

Act 9:7 Et saray totoo a nanakarakar ya iba to, tinmonda ra a naemel, a nadngel da so voces, balet angapo so anengneng da'n too. 

Act 9:8 Et si Saulo inmalagey ed dalin; et nen alukasan so saray mata to, angapo so anengneng to; et intabin da ed lima to, et inloob da ed Damasco 

Act 9:9 Et sikato so ag akanengneng ed talora'n agew; et ag angan tan ag met inminum. 

Act 9:10 Et wala nen saman ed Damasco so sakey a binangatan a manngaran na Ananias; et inkuan na Katawan ed sikato ed sakey a pasingawey: Ananias. Et inkuan to; Wadia ak, Katawan. 

Act 9:11 Et say Katawan inkuan to ed sikato: Alagey ka, tan onla ka ed lansangan ya inngaran a Maptek, et anapen mo ed abung nen Judas so sakey a manngaran na Saulo, sakey a taga Tarso, ta nia, sikato so mikakasi; 

Act 9:12 Et anengneng to ed pasingawey so sakey a laki a manngaran na Ananias ya onloloob tan iyan to ed tapew to so lima to pian naako to so pakanengneng. 

Act 9:13 Balet inmebat si Ananias, Katawan nadngelan ko ed dakel so nipaakar ed saya'n too, a dakel so kaugsan a ginawa to ed saray sasantom ed Jerusalem: 

Act 9:14 Et angan dia wala so pakauley to a nanlapu ed saray manonaan na sacerdotes, a mangerel ed amin ya ontawag ed ngaran mo. 

Act 9:15 Balet kuan na Katawan ed sikato: Onla ka, ta sikato so sakey a vaso a pinili, pian awiten to so ngaran ko ed arap na saray Gentiles, tan saray arari, tan saray anak na Israel: 

Act 9:16 Ta ipanengneng ko ed sikato no kaonongan karakel so bengatla a kaokolan ya itepel to lapu ed ngaran ko. 

Act 9:17 Et linma si Ananias, et linmoob ed abung; et nen intapew to so saray lima to ed sikato, inkuan to ed sikato: Agi Saulo, say Katawan, salanti Jesus, a pinmayawar ed sika ed dalan a nanlapuan mo, inbaki to ak ed sika, pian akoen mo so pakanengneng tan napano ka na Espiritu Santo. 

Act 9:18 Et tampol a naplag nanlapu ed saray mata to so singa ra siksik, et akanengneng: et inmalagey, et abinyagan; 

Act 9:19 Et nen akapangan la, kinmasil. Et akiayam si Saulo na pigaray agew ed saray binangatan ya wala ed Damasco nen saman. 

Act 9:20 Et tampol ed saman, inpulong to ed saray sinagoga a si Jesus sikato so Anak na Dios. 

Act 9:21 Et amin ya akadngel ed sikato atalagnaw ira, et inkuan da: Ag kasi saya'man so nanpapairap ed saray anawag ed saya'n ngaran ed Jerusalem? et saya a getma so inakaran to dia, pian yakar to ran balor ed arap na saray manonaan na sacerdotes. 

Act 9:22 Balet si Saulo lalo ya onbibiskeg, et ag to ra paebaten so saray Judio a manaayam ed Damasco, ya inpatnag to a saya, salanti Jesus, sikato so Cristo. 

Act 9:23 Balet sanen apalabas so dakel ya agew, nansisingbat so saray Judio pian pateyen da: 

Act 9:24 Balet atalosan nen Saulo so kanonotan da. Et binantayan da so saray kaput ed labi tan agew pian napatey da: 

Act 9:25 Balet saray binangatan to inalara ed labi, et inleksab da ed kuta, ya inlugan da ed sakey a babako. 

Act 9:26 Et nen akasabi ed Jerusalem, sineetan to so mitipon ed saray binangatan: et sikara ya amin atakot ira ed sikato, ya ag ira anisia a sikato sakey a binangatan. 

Act 9:27 Balet si Bernabe sikato so inalato, et inakar to ed saray apostoles, et inolit to ed sikara no panon so inpakanengneng to ed Katawan dia ed dalan a sikato so akisalitaan to, tan no panon so inpanpulong to ed Damasco a makmakpel nipaakar ed ngaran nen Jesus. 

Act 9:28 Et akiolopolop ed sikara ya onloob tan ompaway ed Jerusalem, 

Act 9:29 A nanpupulong a makmakpel ed ngaran na Katawan: et akisalsalita tan akisangsangan ed saray Griego a Judio; sikara balet labay da komon a pateyen. 

Act 9:30 Et saray agagi sanen saya so akabatan da, intulor da ed Cesarea et manlapud man inbakira ed Tarso. 

Act 9:31 Dia ed ontan, say Iglesia apadeen ed lapag na Judea tan Galilea tan Samaria, et binmiskeg; et nanakar ira ed takot ed Katawan tan diad panliligliwa na Espiritu Santo dinmakel ira. 

Act 9:32 Et agawa a si Pedro, ed inpanakarakar to ed amin a pasen, linma met ed saray sasantos a manaayam ed Lidda. 

Act 9:33 Et aromog tod man so sakey a laki a manngaran na Eneas, ya waloy taon la ya wala ed dokolan, a sikato so ag makagalaw. 

Act 9:34 Et inkuan nen Pedro ed sikato: Eneas, si Jesu-Cristo tambalen to ka; onalagey ka et isinop mo so dokolan mo. Et tampol ya inmalagey. 

Act 9:35 Et anengneng na amin a manaayam ed Lidda tan Sarona, et nanpa-taolira ed Katawan. 

Act 9:36 Wala met nen saman ed Joppe so sakey a binangatan a bii, a manngaray Tabita, a kabaliksan to so Dorcas: Saya'n bii napno na saray maong a gawa tan payabol a gina-gawa to. 

Act 9:37 Et agawa ya asakitan ed saraman ya agew, tan inatey; et nen ayarira ya inurasan, inyan da ed sakey a silir ya atagtagey. 

Act 9:38 Et lapu'd asinger so Lidda ed Joppe, saray binangatan nen nadngelan da ya wadman si Pedro, inbakira ed sikato so duaran katao, ya akikasi ed sikato; Ag ka mantantan ya onla ed sikami. 

Act 9:39 Et si Pedro inmalagey tan akila ed sikara. Et nen akasabi, sikato so inakar da ed atagtagey a silir: et sikato so niliktob na amin a bibii a babalo a mannangis, et inpapanengneng da ed sikato so saray aysing tan saray kawes a ginawa nen Dorcas nen walani ed sikara. 

Act 9:40 Balet si Pedro pinapaway to ra ya amin, et tinmalimokor, tan akikasi; et nen inmarap ed bangkay, inkuan to, Tabita, alagey ka, Et sikato inmurika'to so saray mata to, et sanen anengneng to si Pedro binmangon. 

Act 9:41 Et si Pedro inegnaan to ed lima, et pinaalagey to; insan to tinawag so saray sasantos, tan saray bibii a babalo, et inpanengneng to ed sikara a mabilay. 

Act 9:42 Et saya nipakabat ed lapag a Joppe: et dakel so saray anisia ed Katawan. 

Act 9:43 Et agawa, a nanayam na dakel ya agew ed Joppe ed abung na sakey a too a manngaran na Simon a managkurti katat. 



Act 10:1 Et wala nen saman so sakey a laki ed Cesarea a manngaran na Cornelio, Centurion na tropan manngaran na taga Italia. 

Act 10:2 Masimpit tan maitatakot ed Dios, pati amin a kabaley to, tan nangawa na dakel a payabol ed baley, et andi ebas a nanpipikasi ed Dios. 

Act 10:3 Anengneng to ed pasingawey a maliwliwawa, ed singa komasiam ya horas, so sakey ya angel na Dios ya onloloob ed kawalaan to, et kuan to ed sikato: Cornelio. 

Act 10:4 Et sikato so ninengneng to, et sitatakot a kuan to: Anto, Katawan? Et kuan na angel ed sika to, Saray pikakasim tan payabol mo nanpaatagey ira a singa pakanodnonotan ed arap na Dios. 

Act 10:5 Mangibaki ka, sirin, natan na totoo ed Joppe, et patawag mo so sakey a manngaran na Simon, a natatawag na Pedro: 

Act 10:6 Saya manaayam ed abung na sakey a Simon a managkurti, a say abung to wala ed abay na dayat: (siato ibaga to naani ed sika so nepeg mo'n gawaen.) 

Act 10:7 Et nen imanla so angel ya akisalita ed sikato, tinawag to so duara ed saray aripen to, tan sakey a sondalo a masimpit dia ed saray managlinkor ed sikato a gendat; 

Act 10:8 Et nen inoli'to so amin a bengatla ed sikara, inbaki to ra ed Joppe. 

Act 10:9 Et dia ed kaimbuasan, sanen sikara so wala la ed dalan ya asinger la ed baley, sinmegep ed tapew na abung si Pedro ya akikasi nen asinger la so komanem ya horas. 

Act 10:10 Et nen alikna to so baleg ya eras, labay to komon so mangan: et legan da a mantata dia, sinmabi sakey a pasingawey; 

Act 10:11 Et anengneng to ya alukasan so tawen, et onlalasor so sakey a vaso ya singa sakey a balbaleg ya oles ya akasabit ed apat ira'n suyok to, a linmeksab ed dalin: 

Act 10:12 Et wala ed sikato so amin a nengneng na saray ayep a nansali sanepat, tan saray korongkorong ed dalin tan saray manok ed tagey. 

Act 10:13 Et sinmabi sakey a voces ed sikato : Alagey ka, Pedro: manpatey ka tan mangan ka. 

Act 10:14 Balet kuan nen Pedro: Katawan, andi ta agak ni angan na antokaman a bengatla a karaklan tan aliwa'n malinis. 

Act 10:15 Et sakey a voces so sinmabi lamet ed sikato ed komadua, Say nilinisan na Dios, ag mo gawaen a karaklan. 

Act 10:16 Et agawa so saya ya amitlo, et saman la pinmawil a naala ed tawen. 

Act 10:17 Et bang si Pedro a manduarua ed inkasikaton dili no anto so kabaliksan na saya'n pasingawey ya anengneng to, nia, saray totoo ya inbakinen Cornelio sanen atepet da so abung nen Simon, wala ra ed arap na pinto. 

Act 10:18 Et tinmawag ira, tan tinepet da no manaayam diman so sakey a Simon a natatawag na Pedro. 

Act 10:19 Et nen nononoten nen Pedro so pasingawey, inkuan na Espiritu ed sikato: Nia, wala so talora a katao ya aanapen da ka. 

Act 10:20 Alagey ka, sirin, et lasor ka, tan mila ka ed sikara ya nadi duarua, ta siak so angibaki ed sikara. 

Act 10:21 Et linmasor si Pedro ed saray totoo, et kuan to: Nia, siak so aanapen yo, anto so makasengeg na inakaran yo dia? 

Act 10:22 Et inkuan da: Si Cornelio a Capitan, too a matunong tan maitatakot ed Dios, tan maong so dengel ed sikato na amin a nacion na Judio, pinasakbayan na Dios lapu ed panamegley na sakey a masanto ya angel, pian patawag to ka ed abung to, pian dengelen to ed sika so saray salita. 

Act 10:23 Kanian pinaloob to ra tan pinarawes to ra. Et dia ed kaimbuasan, sikato'y inmalagey tan akila ed sikara, et sikato so inibaan na saray arum ya agagi a taga Joppe. 

Act 10:24 Et dia ed kaimbuasan linmoob ira ed Cesarea. Et si Cornelio manaalagar ed sikara, a tinipon to so saray kakanayon to, tan saray kakaaro to a pinabpabli. 

Act 10:25 Et agawa a nen linmoob si Pedro, inabet nen Cornelio, tan dinmakmomo ed saray salisali to, tan ingalang to. 

Act 10:26 Balet si Pedro pinaalagey to, a nankuan: Alagey ka, ta siak too ak met. 

Act 10:27 Et nen akisalsalita ed sikato, linmoob, et aromog to so dakel ya atiptipon, 

Act 10:28 Et inkuan to ed sikara: Amtayo a mauges ed sakey a Judio so mitipon odino onasinger ed too a sananey a nacion; balet inpanengneng na Dios ed siak ya angapo so tawagen ko a siopa a too na karaklan tan aliwa a malinis; 

Act 10:29 Kanian nen inpatawag mo ak, agak nanduarua a linma dia. Tepeten ko sirin: anto so makasengeg ya inpatawag mo ak? 

Act 10:30 Et si Cornelio inkuan to: Wala so apat agew a nanayunalak anga ed saya'n horas, et dia ed horas a komasiam, nen manpipikasi ak dia ed abung ko, nia, sakey a laki inmalagey ed arap ko a sikakawes na makapulag, 

Act 10:31 Et kuan to: Cornelio, nadngel so pikakasim tan saray payabol mo a singa pakanodnonotan ed arap na Dios. 

Act 10:32 Manbaki ka sirin ed Joppe, et patawag mo si Simon, a natatawag na Pedro; saya manaayam ed abung nen Simon a managkurti, ed abay na dayat, sikato, sano onsabi, kasalita to ka. 

Act 10:33 Kanian tampol a nanbaki ak ed sika, et maong so ginawam ta linmaka dia. Natan, sirin, wadia kami ya amin ed arap na Dios, pian narengel mi ya amin so ingangan ed sika na Katawan. 

Act 10:34 Et si Pedro binesua'to so sangi to tan inkuan to: Tua a nanengneng ko a say Dios angapo so pangiduma to ed saray totoo; 

Act 10:35 No ag ingen dia ed balang nacion akuen to so antakot ed sikato tan mangawa na matunong. 

Act 10:36 Say salita ya inpawi'to ed saray anak nen Israel, ipulong so maong a balita na kareenan ed panamegley nen Jesu-Cristo (a sikato so Katawan na lapag) 

Act 10:37 Amtayo'tan a salita, a nibuyak ed lapag na Judea, a nanlapu ed Galilea, onong ed binyag ya inpulong nen Juan; 

Act 10:38 Nipaakar ed Jesus a taga Nazaret, no panon so inpamuyok na Dios ed sikato na Espiritu Santo tan say pakapanyari; a sikato so nanakarakar a nangawa na maong: et tinambal to so amin a nairapan ed tokso, ta say Dios wala ed sikato. 

Act 10:39 Et sikami makatasi ed saray amin a ginawa to ed dalin na saray Judio tan ed Jerusalem; a sikato met so pinatey da ya insabit da ed sakey a kiew. 

Act 10:40 Sikato so pinaoli Dios ed bilay ed komatlo'n agew, et inter to a nipatnag ed maliwawa, 

Act 10:41 Aliwa a dia ed amin ya ombaley, no ag dia ed saray tasi ya inmuna a pinili Dios, salanti sikami, ya akikan tan akiinum ed sikato, nen kayari to ya inmoli a binmilay ed saray inaatey. 

Act 10:42 Et inbilin to ed sikami so pampulong mi ed baley, tan mantasi a sikato so ingaton na Dios ya Okom ed saray mabilay tan inatey. 

Act 10:43 Sikato so patuaen na saray amin a profetas, a balang sakey a manisia ed sikato, awaten to so kaekal na saray kasalanan lapu ed ngaran to. 

Act 10:44 Sanen sasalitaen nen Pedro so saraya'n salita ninlamang, say Espiritu Santo linmeksab ed lapag ya akadngel na salita. 

Act 10:45 Et saray anisia a kabiangan na saray nangalsim nikelawan ira, ta niotob met ed saray Gentiles so palangkap na Espiritu Santo. 

Act 10:46 Ta sikara so nadngel da a nansasalita na sankaili a salita, et ingalang da so Dios. Diad saman inmebat si Pedro. 

Act 10:47 Nayari kasi'n isebel na siopaman a too so danum, pian ag nabinyagan so saraya'n angako na Espiritu Santo a singa sikata yo met? 

Act 10:48 Et inbilin to a pabinyagan ira ed ngaran nen Jesu-Cristo a Katawan. Samanla akikasi ra ed sikato a natilak ed sikara ed pigara'y agew. 



Act 11:1 Et nadngelan na saray apostoles tan saray agagi ya wala ed Judea a saray Gentiles inako ra met so Salita na Dios. 

Act 11:2 Et sanen linma si Pedro ed Jerusalem, sikato so akisangsangan na saray nangalsim, 

Act 11:3 A kuanda: linmoob ka ed saray totoo ya ag agalsiman, et akikan ka ed sikara. 

Act 11:4 Balet ginmapo si Pedro, et inpaliwawa to ed sikara ed maoksoy, a kuan to: 

Act 11:5 Wala ak nen saman ed baley na Joppe a mikakasi, et anengneng ko ed panmulimuli nonot so sakey a pasingawey, salanti: sakey a vaso a singa sakey a baleg a oles ya akasabit ed apatira'n suyok ya onleleksab nanlapu ed tawen; et sinmabin anga ed siak: 

Act 11:6 Dia ed saman, nen nilingay ko, inisisip ko, tan anengneng ko so saray ayayep a nansali sanepat ed dalin, tan ayayep ya atap, tan saray korongkorong ed dalin tan saray manok ed tagey. 

Act 11:7 Et nadngel ko so sakey a voces met a nankuan ed siak: Alagey ka, Pedro; rnanpatey ka et mangan ka, 

Act 11:8 Balet inkuan ko: Katawan, andi ta angan kapigan angapo ni linmoob ed sangik a karaklan tan aliwa'n malinis. 

Act 11:9 Balet sakey a voces so inmebat ed siak nanlapu ed tawen ed pidua: Say nilinisan na Dios, ag mo tatawagen a karaklan. 

Act 11:10 Et saya agawa ya amitlo, insan pinmawil a naala ed tawen. 

Act 11:11 Et nia, dingan so insabi taloran katao a nanalagey ed arap na kawalaan mi ya abung, a sikara so nibaki ed siak nanlapu ed Cesarea. 

Act 11:12 Et binilin ak na Espiritu Santo a mila ak ed sikara ya andi induma. Et akila ra met ya angolop ed siak so saraya'n anemiran agagi; et linmoob kami ed abung na saman a laki: 

Act 11:13 Et inoli'to ed sikami no panon so inpakanengneng to na angel dia ed abung to, a nanalagey a kuan to: Manbaki ka ed Joppe, et patawag mo si Simon a natatawag na Pedro: 

Act 11:14 Sikato ibaga to naani ed sika so saray salita, a sikara so kilabanan mo, sika tan amin ya abung mo. 

Act 11:15 Et nen ginmapo ak a nansalita, linmeksab so Espiritu Santo ed sikara, onong met ed sikatayo nen inmuna. 

Act 11:16 Et anonotan ko so salita na Katawan, onong na kuanto: si Juan tua a aminyag ed danum; sikayo balet nabinyagan kayo na Espiritu Santo. 

Act 11:17 No ontan, sirin, a say Dios inter to ed sikara so dili'n palangkap, singa ginawa to met ed sikatayo nen anisia itayo ed Katawan a Jesu-Cristo, siopa ak nen saman a makayarin manebel ed Dios? 

Act 11:18 Et nen nadngel da so saraya'n bengatla, dinmeen ira, et ingalang da so Dios a kuan da: Kanian initer met na Dios ed saray Gentiles so panagpataoli a kabilayan. 

Act 11:19 Saraman sirin so abuybuyak lapu ed panamasegsegang a nisengeg ed Esteban nanakarakar ira anga ed Fenicia, tan Chipre, tan Antioquia, et ag da inpulong so salita ed angan siopa no ag diad saray Judio lambengat. 

Act 11:20 Et wala 'ray arum ed sikara ya lalaki'n taga Chipre tan Cirene, a nen akaloob ira ed Antioquia akisalita ra met ed saray Griegos, ya inpulong da so Katawan a si Jesus. 

Act 11:21 Et wala ed sikara so lima na Katawan, et dakel so saray anisia tan nanpataoli ed Katawan. 

Act 11:22 Et sinmabi balita ed saray layag na Iglesia ya wala ed Jerusalem: et inbaki ra si Bernabe anga ed Antioquia: 

Act 11:23 Sikato sanen sinmabi, tan anengneng to so gracia na Dios, nanliket; et binilin to ra'n amin a mansiansia ra komon ed Katawan ed matalek a puso: 

Act 11:24 Ta sikato'y sakey a toon maong tan napno na Espiritu Santo tan sisia; et dakel so totoo'n nikasakey ed Katawan. 

Act 11:25 Et sikatoy linma ed Tarso pian anapen to si Saulo; 

Act 11:26 Et nen nalmo to, sikato'y intarok to ed Antioquia, et agawa ya akitipon ira ed Iglesia ed leleg na sakey taon, et binangatan da so dakel a katooan; et saray binangatan inngaran ira a Cristiano ya inmuna dia ed Antioquia. 

Act 11:27 Et dia ed saraman ya agew, saray profetas a nanlapu ed Jerusalem linma ra ed Antioquia. 

Act 11:28 Et inmalagey so sakey ed sikara a manngaran na Agabo, et inpakaba'to lapu'd Espiritu ya wala so onsabi a balbaleg ya eras ed sankamundoan: a sikato'y agawa ed saray agew nen Claudio. 

Act 11:29 Et saray binangatan, onong ed nayarian na sinansakey, nannononongan da so mangipawit na payabol ed saray agagi'n manaayam ed Judea; 

Act 11:30 A sikato met so ginawa ra ya inpawit da ed saray mamasiken ed panamegley na lima Bernabe tan Saulo. 



Act 12:1 Et sanen saman a panaon, si ari Herodes inyuna'to ray lima to pian duksaen to ray pigaran kabiangan na Iglesia. 

Act 12:2 Et pinatey to ed kampilan si Santiago ya agi nen Juan. 

Act 12:3 Et nen anengneng to ya apalike'to so saray Judios, tinuloy to met ya inerel si Pedro. Et sikaramay agew na saray tinapay ya andi levadura. 

Act 12:4 Et nen narel to la, inpaipangaw to, et initer to ed apatira'n sanepat a sondalo pian bantayan da, a labay to ya isaklang ed saray ombaley no kayari Pasko. 

Act 12:5 Si Pedro, sirin, wala'n nipokok ed panangipangawan: balet say Iglesia ginawa to so pikakasi ed Dios a sipipilalek, lapu'd sikato. 

Act 12:6 Et sanen ngalngali Ian paipaway nen Herodes, saman met lanlamang a labi si Pedro naugip ed pegley na duara'n sondalo, a sisisinger na duara a golonggolong: et saray manbabantay wala ra ed arap na kaput a babantayan da so panangipangawan. 

Act 12:7 Et nia, inmalagey so sakey ya angel na Katawan ed abay to, et sakey a silew niliwawaan to so silir: et diniwi'to si Pedro ed diking et niliin'to a nankuan: Onalagey ka'n magano. Et saray golonggolong to ayagyag ira a nanlapu ed saray lima to. 

Act 12:8 Et inkuan na angel ed sikato: Manbalkes ka, et iberber mo so saray sapin mo. Et ginawa to. Et kuan to ed sikato: Ikolibenben mo ed sika so kawes mo, et ontombo'ka ed siak. 

Act 12:9 Et pinmaway tan tinmombok ed sikato; et ag to atalusan a tua so ginawa na angel, no ag ingen inisip to ya akanengneng na sakey a pasingawey. 

Act 12:10 Et sanen alabsanan da so inmuna tan kumadua a bantay, akasabi ra ed wangalan a balatyang ya onarap ed ciudad, a sikato'y linmukas ed inkasikato'n dili ed sikara; et pinmaway ira, tan dinmalan ira ed sakey a lansangan; et insan kabekta tinmaihan so angel ed sikato. 

Act 12:11 Et si Pedro sanen pinmawil ed kabukbukoran to, inkuan to: Natan natalusan ko'n tua a say Katawan inbaki to so angel to tan inlaban to ak ed lima nen Herodes tan ed amin a panaalagar na totoo a Judio ed siak. 

Act 12:12 Et sanen abilibili to so saya'n bengatla sikato'y sinmabi ed abung nen Maria ya ina nen Juan ya apangaranan na Marcos, a kawalaan na dakel ya atipon a mikakasi. 

Act 12:13 Et sanen tinmoktok ed kaput na arapan, pinmaway ya onabet so sakey a marikit a manngaran na Rhoda. 

Act 12:14 Et sanen abidbir to so voces nen Pedro, dia ed gawa'y like'to, agto la alukasan so pinto noag ingen binmatik ed loob, et inpakaba'to a si Pedro wala ed arap na kaput. 

Act 12:15 Et inkuan da ed sikato: Makulangkulang ka. Sikato balet pinatua to ya ontan a tua. Et inkuan da: Say angel to 'tan. 

Act 12:16 Si Pedro balet tinuloy to so tinmoktok: et sanen nilukasan da, sikato'y anengneng da, et nikelawan ira. 

Act 12:17 Balet sikato, niwitwitan to ra ed saray lima to pian ag ira onesel: inoli'to'd sikara no panon so inpangala ed sikato na Katawan ed inkipangaw to, et inkuan to: Ipakabat yo so saya ed Santiago tan ed saray agagi. Et tinmainan tan linma ed sananey a pasen. 

Act 12:18 Et sanen kabuasan la, aliwan dagdaiset a gotgot na saray sondalos, no anto so agawa nen Pedro. 

Act 12:19 Et si Herodes inpaanap to, et sanen agto nalmo, sinalaysay to a maong so saray bantay, et ingangan to a sikara so pateyen. Et linma nanlapu ed Judea anga ed Cesarea, et nanayam diman. 

Act 12:20 Et mapalalo'y sanok to ed saray taga Tiro tan taga Sidon: et linmara ed sikato ed apasakey a linawa, et sanen kinaaro ra si Blasto a managpaga ed dukolan na ari, kinerew da so kareenan, lapu'd saray dalin da so mantatagano ed saray sakop na ari. 

Act 12:21 Et dia ed sakey ya agew a tinandaan, si Herodes, nankawes na kawes na ari et imyorong ed trono, et nanolit ed sikara. 

Act 12:22 Et say ombaley ineyag to: Say voces na Dios, ya aliwa a say voces na sakey a too. 

Act 12:23 Et sikato'y sinugatan a kabekta na sakey ya angel na Katawan, lapu'd agto angiter na galang ed Dios; et inatey tan kinan na saray bigis. 

Act 12:24 Balet say Salita'y Dios binmona tan dinmakel. 

Act 12:25 Et di Bernabe tan Saulo pinmawil ira a nanlapu ed Jerusalem, nen asumpal da la so nibakian da, ya intarok da met si Juan ya apangaranan na Marcos. 



Act 13:1 Et walara nen saman ed Antioquia, ed Iglesia ya wad man so saray profetas tan saray managbangat, si Bernabe, tan si Simon a manngaran na Niger, tan si Lucio a taga Cirene, tan si Manaben, agi ed soso nen Herodes a tetrarca, tan si Saulo. 

Act 13:2 Et sanen manlilinkor iraya ed Katawan, tan manayunal ira, kuan na Espiritu Santo: Ibiig yo ed siak si Bernabe tan si Saulo nipaakar ed gawa ya anawagan ko ed sikara. 

Act 13:3 Dia ed saman, nen ay ari la ran nanayunal tan akikasi, tan inyan da so lima ra ed tapew da, sikara so inbaki ra. 

Act 13:4 Kanian sikara, lapu'd sikara so inbaki Espiritu Santo, linmara ed Seleucia; et nanlapudman nansakay ira ya anga ed Chipre. 

Act 13:5 Et sanen wala ra ed Salamina, inpulong da so Salita'y Dios ed saray Sinagoga na saray Judio: et wala met ed sikara si Juan a katulongan da. 

Act 13:6 Et nen aliber da la so lapag a polo anga ed Pafo, aromog da so sakey a too a managanito, matila a profeta, Judio, a manngaran na Barjesus; 

Act 13:7 A sikato so wala ed kinen Proconsul Sergio Paulo, sakey a laki'n makabat. Saya inpatawag to si Bernabe tan si Saulo, et kinaliktan to a narengel so Salita na Dios. 

Act 13:8 Balet si Elimas a managanito (ta onia so kabaliksan na ngaran to), sinumpa to'ra, a sineetan to'n yarawi ed pananisia so proconsul. 

Act 13:9 Balet si Saulo a manngaran met na Pablo, napno na Espiritu Santo, sikato so nilimgis to, 

Act 13:10 Et inkuan to: O napno na amin a panamalingo tan amin a kaugsan, sika anak na tokso; sika kabosol na amin a katunongan, ag ka ta ontonda a manpauges ed saray maptek a dalan na Katawan? 

Act 13:11 Et natan, nia, say lima na Katawan wala ya ondapo ed sika, et nabulag ka naani ya ag mo nanengneng so liwawa na agew anga ed sakey a panaon. Et kabekta naplag ed sikato so kelpa, tan bilunget; et linma a mankarkarapas a nanaanap na mangitabin ed sikato ed lima. 

Act 13:12 Nen ontan, say proconsul, nen anengneng to so agawa, anisia a nikelawan ed bangat na Katawan. 

Act 13:13 Et si Pablo tan saray ibiba to nansakay ira a nanlapu ed Pafo et sinmabi ra ed Perge na Panfilia: et si Juan sinmian ed sikara tan pinmawil ed Jerusalem. 

Act 13:14 Et bang nen linmabas ira ed Per ge, sinmabi ra ed Antioquia na Pisidia; et linmoob ira ed sinagoga ed agew na Sabaton et imyorong ira. 

Act 13:15 Et kayari inpanbasa na gangan tan saray profetas, saray makauley na sinagoga nanbaki ra ed sikara a nankuan: Lalaki ya agagi, no wala ed sikayo so salita a pamilin ed baley, ibaga yo komon. 

Act 13:16 Et inmalagey si Pablo, et nen inandawesan to ra ed lima a padeenen, inkuan to: Lalaki a taga Israel, tan sikayo a maitatakot ed Dios, dengel kayo: 

Act 13:17 Say Dios na saya a baley na Israel pinili to so saray atateng tayo, tan intandoro to so baley nen nanayam ira ed dalin na Egipto, et dia ed atagey a taklay to inpaway to rad man. 

Act 13:18 Et dia ed leleg na apat a plo'y taon, singa managkumis ya ama, ineba to ra ed kalawakan. 

Act 13:19 Et nen binagbag to so pitora a naciones ed dalin na Canaan, inapag to ed sikara ya inpatawir so dalin na saraman a nacion ed loob na apat a lasus tan limamplo'y taon: 

Act 13:20 Et kayari na sarayan bengatla initdan to ra na okom ya anga ed profeta Samuel. 

Act 13:21 Et kayari to, kinmerew ira na ari, et inited na Dios ed sikara si Saul, anak nen Cis, sakey a laki ed poli nen Benjamin, ed loob na apat a plo'y taon. 

Act 13:22 Et sanen sikato so inekal to, pinaalagey to ed sikara si ari David ya initdan to met na panamalet a kuan to: Nalmok si David, anak nen Jesse, laki a maonor ed pusok, a sikato so mangawa naani na amin a kaliktan ko. 

Act 13:23 Dia ed poli na saya'n too, say Dios onong ed sipan to, impaalageyan to so Israel na sakey a Manangilaban, a si Jesus; 

Act 13:24 A sanen agni sinmabi, inpulong nen Juan ya inpasakbay so binyag ed pagbabawi, dia ed saray amin ya totoo na Israel. 

Act 13:25 Et diad panosumpal nen Juan na inkabtang to, kuan to; Siopa ak kasi ed isip yo? Aliwa ak ya sikato; balet nia, ontombok ed siak so sakey ya agak manepeg a mangokbar na sapin na saray salito. 

Act 13:26 Agagi, anak na kapolian nen Abraham, tan saray maitatakot ed sikayo ed Dios; dia ed sikatayo so nipawitan na salita na saya'n kilalaban. 

Act 13:27 Ta saray manaayam ed Jerusalem tan saray makauley da, lapu ed sikato so ag da kabat, angan saray salita na saray profetas ya abasbasa ed balang Sabaton, sinumpal da so saraman ed inpanusa ra. 

Act 13:28 Et angan ag da nalmo ed sikato so sengeg na pamateyan, kinerew da ed kinen Pilato a sikato so pateyen. 

Act 13:29 Et sanen asumpal da so saray amin a bengatla'n nisulat nipaakar ed sikato, inepas da ed kiew, et sikato'y inyan da ed sakey a lobok. 

Act 13:30 Balet say Dios sikato so pinaolito ed bilay a nanlapu ed saray inaatey: 

Act 13:31 Et sikato so anengneng ed dakel ya agew na saray akila ed sikato nanlapu ed Galilea anga ed Jerusalem, a sikara natan so makatasi ed sikato ed baley. 

Act 13:32 Et itarok mi ed sikayo so maong a balita na saman a sipan ya agawa ed saray atateng, 

Act 13:33 A sikato so sinumpal na Dios ed sikatayo ya anak da, a pinaoli to ed bilay si Jesus; onong met a wala'n nisulat ed komadua'n Salmo: Sika so Ana'ko, inyanak taka natan. 

Act 13:34 Et nipaakar ed inpamaolito'd ed bilay a nanlapu ed saray inaatey, pian angan kapigan ag la ompawil ed kabulok, onia so inkuan to: Iter ko ed sikayo so saray masanto tan ag onlaron a bendicion nipaakar ed kinen David. 

Act 13:35 Lapu'd kuan to met ed arum a Salmo: Ag mo naani yabuloy a say Santom nanengneng to so kabulok. 

Act 13:36 Ta si David, sanen nanlinkor, dia ed dilin kailalakan to, ed linawa na Dios, naugip, tan tinmipon ed saray atateng to, et anengneng to so kabulok: 

Act 13:37 Balet say pinaoli Dios ed bilay, ag to anengneng so kabulok. 

Act 13:38 Amtaen yo sirin, agagi, a lapu ed ngaran na sayan too nipakabat ed sikayo so kaekal na saray kasalanan: 

Act 13:39 Et diad saray amin ya agyo akapatunongan dia ed gangan nen Moises, lapu ed sikato napatunong ya amin so manisia. 

Act 13:40 Aluaran yo, sirin, ompan makasabi ed sikayo so sinalita na saray profeta: 

Act 13:41 Nengneng yo, sikayon managmudmora, tan mankelaw kayo, tan nabalang kayo; Ta gawaen ko so sakey a gawa ed saray agew yo, Sakey a gawa ya ag yo naani sisiaen angan panon, no wala so mangolit na saya ed sikayo. 

Act 13:42 Et sanen pinmaway ira, kinerew da a dia ed ontombok a Sabaton nipaliwawa komon ed sikara so saraya'n salita. 

Act 13:43 Et nen nansisian so moyong, dakel ed saray Judios tan saray masimpit ya apatombok, tinmombok ira ed kindi Pablo tan Bernabe; ya akisalsalita ra ed sikara et binilin da ra a mansiansia ed gracia na Dios. 

Act 13:44 Et dia'd ontombok a Sabaton ngalngali'n atipon so amin ya ombaley a mandengel na Salita'y Dios. 

Act 13:45 Balet sanen saray Judio anengneng da so karaklan, napno ra na imon, et sinumpa ra so saray sasalitaen nen Pablo, et nansalita ra na mabanday. 

Act 13:46 Et di Pablo tan Bernabe nansalita ra a makmakpel a kuan da: Akaokolan nen saman ya ibaga ed sikayo ya onona so Salita'y Dios. Balet bangta ipulisa'yo tan igaton yo ya ag kayo onnepeg ed bilay ya andi angaan, nia, onla kami ed saray Gentiles. 

Act 13:47 Ta on tan so ingangan na Katawan ed sikami, a nankuan; Ingaton ta ka a sakey a silew na saray Gentiles. Pian sika so onkanan kilabanan ya anga ed kasampotan na dalin. 

Act 13:48 Et saray Gentiles nen nadngel da so saya, akaliket ira, et ingalgalang da so salita'y Dios: et anisia ra ya amin so saray wala a tinandaan ed bilay ya andi angaan. 

Act 13:49 Et say Salita'y Katawan nisibuag ed saman ya amin a kadalinan. 

Act 13:50 Balet saray Judios sinagyat da so saray bibii a masimpit tan ankabli, tan saray manona a lalaki ed baley, et inpaalagey da so isumpa ed kindi Pablo tan Bernabe, et pinaekal da ra ed sakop da. 

Act 13:51 Diad onman pinokpokan da sumpa ed sikara so dabok ed saray sali ra, linma ra ed Ico'nio. 

Act 13:52 Et saray binangatan napno ra na gayaga tan Espiritu Santo. 



Act 14:1 Et agawa ed Iconio, a nanoolop ira'n linmoob ed sinagoga na saray Judios, et ontan la so inpansalita ra, ya anisia so sakey a baleg a karakel na saray Judios, tan saray Griegos. 

Act 14:2 Balet saray Judios ya ag tinmolok sinagyat tan pinasubeg da so linawa na saray Gentiles ya onsumpa ed saray agagi. 

Act 14:3 Tinmilak ira sirin ed andukey a panaon, a nansalita ra a makmakpel ed Katawan, a sikato so amalet ed salita na pamalangkap to, ya inaboloy to a gawaen na saray limara so saray tanda tan saray makapakelaw. 

Act 14:4 Balet nankadua so totoo ed ciudad; et saray arum akigampi ra ed saray Judios, et saray arum ed saray apostoles. 

Act 14:5 Et sanen ondogpa ra komon so saray Gentiles tan saray Judios, pati saray makauley da, pian kabilen da tan tupaken da ra, 

Act 14:6 Akabatan da so saya, et linma ra ya inmamot ed saray baley na Licaonia, Listra tan Derbe, tan ed saray dalin a kaliberliber; 

Act 14:7 Et diman inpulpulong da so evangelio. 

Act 14:8 Et diman ed Listra manyodyorong nen saman so sakey a too a makapuy ed saray sali to, piley a nanlapu ed eges nen ina to, ya angan kapigan ag akaakar. 

Act 14:9 Saya nadngel to si Pablo a mansasalita; sikato a nen nilingay to, et anengneng to ya wala so pananisiato a natambal, 

Act 14:10 Inkuan to ed maksil a voces: Alagey ka a manpetek ed saray salim. Et linmokso tan nanakar. 

Act 14:11 Et sanen anengneng na saray karaklan so ginawa nen Pablo, inkasil da so voces da, a nankuan ed salita na Licaonia: Saray dirios linmasor ira ed sikatayo a kaolibay na totoo. 

Act 14:12 Et inngaran da si Bernabe na Jupiter, et si Pablo, Mercurio, ta sikato nen saman so manonaan a mansasalita. 

Act 14:13 Et say sacerdote nen Jupiter, a say templo to wala nen saman ed arap na ciudad, angidago na saray vaca a kalakian tan balanget ed arap na pinto, et labay to komon so mangibagat, ya akikasakey ed saray karaklan. 

Act 14:14 Balet sanen saya so narengel di apostol Bernabe tan Pablo, pinilat da so saray kawes da, et linmokso ra ed pegley na karaklan, ya inyakis da, 

Act 14:15 A kuan da: Lalaki, akin et gawaen yo so saraya? Totoo kami met a singa sikayo, et ipakabat mi ed si kayo so saray maong a balita, pian dia ed saraya a kaapaan manpataoli kayo ed Dios a mabilay, a nangawa na tawen tan dalin tan say dayat, tan amin ya wala ed sikara: 

Act 14:16 A sikato dia ed saray kailalakan a linmabas, pinaulian to ray amin a naciones a manakar ira ed saray dalan da'n dili). 

Act 14:17 Angaman ontan ag to kinaindan ya angapo so makatasi ed sikato, a nangawa na maong, tan initdan to kayo na saray uran a nanlapu ed tawen tan mabunga a panaon, a pinano to so saray kapusoan yo na tagano tan gayaga! 

Act 14:18 Et dia ed saraya'n salita, samsamet so inpakaimaton da ra ed da-kel a too ed pangyapay da ed sikara na bagat. 

Act 14:19 Diad saman sinmabi so saray Judios a nanlapu ed Antioquia tan Iconio: et nen sinagyat da so karaklan, tinupak da si Pablo, et insagar da ed paway na baley, ya inisip da'n inatey la. 

Act 14:20 Balet nen sikato so niliktob na saray binangatan, inmalagey et linmoob ed ciudad; et dia ed kaimbuasan, linma, pati si Bernabe, diman ed Derbe. 

Act 14:21 Et sanen nipulong da so Evangelio ed saman a baley tan aparakel da so saray binangatan, pinmawil ira ed Listra, tan Iconio, tan Antioquia, 

Act 14:22 A pinabiskeg da so saray kamarerua na saray binangatan a binibilin da ra a mansiansia ed pananisia, tan dia ed dakel ya irap nakaokolan ya onloob itayo ed panaria'y Dios. 

Act 14:23 Et sanen akapangyanla ra na panagkamasiken ed balang sakey ya Iglesia, tan kayari inpampikasi ra a tinekepan na panayunal, inmatalek da ra ed Katawan, a sikato so sinisia ra. 

Act 14:24 Et linmabas ira ed Pisidia, et linmara ed Pamfilia. 

Act 14:25 Et kayari inpangipakabat da na salita ed Perge, linma ra ed Atalia; 

Act 14:26 Et nanlapud man nansakay ira a linma ed Antioquia, a diman ira nimatalek ed pamalangkap na Dios, nipaakar ed gawa a sinumpal da. 

Act 14:27 Et sanen akasabi ra, tan atipon da so iglesia, inolit da so saray amin a bengat Ian ginawa na Dios ed sikara tan say inpangilukas to ed saray Gentiles na pinto na pananisia. 

Act 14:28 Et nanayam irad man, ed saray binangatan ed aliwa daiset a panaon. 



Act 15:1 Et walaray totoo a nanlapu ed Judea et inbangat da so saray agagi ya inkuan da: No ag kayo pagalsiman onong ed ugali nen Moises ag yo nayarian so nilaban. 

Act 15:2 Dia ed ontan, nen agawa so sakey ya aliwa'n daiset a sangsangan tan gotgot ed kindi Pablo tan Bernabe ya onsumpa ed sikara, nankakasakey ira ya onla ed Jerusalem di Pablo tan Bernabe, pati saray arum ed sikara, pian amtaen da so saya a sangsangan ed saray apostol tan ed saray mamasiken. 

Act 15:3 Sikara sirin, nen sikara so intonton na Iglesia, linmabas ira ed Fenicia tan Samaria, ya inpaliwawa ra so inpanpataoli na saray Gentiles, tan sikara so akapangiter na baleg a liket ed saray amin ya agagi. 

Act 15:4 Et sanen akasabi ra ed Jerusalem, sikara so inawat na Iglesia tan saray apostoles tan mamasiken, et inolit da so amin a bengatlan ginawa na Dios ed sikara. 

Act 15:5 Balet inmalagey so arum ya anisia, a kabiangan na saray Fariseo, a nankuan: Kaokolan a galsiman ira, et ibilin ed sikara a sumpalen da so gangan nen Moises. 

Act 15:6 Et nantitipon so saray apostoles tan saray mamasiken pian motecteken da so saya'n bengatla. 

Act 15:7 Et sanen agawa so baleg a sangsangan, inmalagey si Pedro, et inkuan to ed sikara: Agagi, amta yo a dia ed saray inmuna'n agew, say Dios pinili to ed sikayo a saray Gentiles dengelen da ed sangik so salita na evangelio tan pian manisia ra. 

Act 15:8 Et say Dios, a kaba'to so saray kapusoan, pinaletan to ra ya initer to ed sikara met so Espiritu Santo a singa dia ed sikatayo, 

Act 15:9 Et ag nangawa na nandumaan dia ed sikara tan dia ed sikatayo, et ginogolan to so kapusoan da dia ed pananisia. 

Act 15:10 Natan sirin, akin et mangawa kayo na panali ed Dios, ya iyan yo ed tenger na saray babangatan so pako ya angan saray atateng tayo, angan sikatayo ag tayo ayarian ya inawit? 

Act 15:11 Balet manisia itayo a nilaban itayo ed panamegley na gracia nen Jesus a Katawan, a singa met sikara 

Act 15:12 Dia ed saman sara'y amin a karakel ag ira inmesel ed dinengel da si Bernabe tan si Pablo, ya inolit da so saray tanda tan makapakelaw a ginawa na Dios ed Gentil ed panamegley da. 

Act 15:13 Et nen tinmon da ra a nansalita, si Santiago inmebat, a nankuan: Agagi, dengel yo ak: 

Act 15:14 Si Simon inoli'to no panon so indalaw na Dios ya inmuna ed saray Gentiles, pian mangala ed sikara na totoo a nipaakar ed ngaran to. 

Act 15:15 Et matukoy ed saya so saray salita na saray profetas, onong ya wala'n nisulat: 

Act 15:16 Dia ed kayari na saraya ompawil ak naani, Et omanen ko naani ya ipaalagey so abung nen David ya wala'n naplag la, Et omanen ko naani ya ipaalagey so saray pader to ya aderal, Tan ipaalagey ko naani: 

Act 15:17 Ta pian say kera ed saray totoo anapen da so Katawan, Tan amin na saray Gentiles a sikara so natawag ed ngaran ko, 

Act 15:18 Kuan na Katawan, a nangawa ed saray a'n bengatla ya akabatan nanlapu ed inmuna. 

Act 15:19 Kanian isipen ko ya ag tayo komon gotgoten so saray manpataoli ed Dios a manlapu ed saray Gentiles, 

Act 15:20 Noag ingen insula'tayo ed sikara, ya onarawi ra ed saray bagat a maani to ed saray aliwan tuan Dios tan ed pilalawan, tan ed anto a nalner, tan ed dala. 

Act 15:21 Ta si Moises, nanlapu ed saray daan a kapulian, wala ed binaleybaley so mangipulong ed sikato, a nabasbasa ed saray sinagoga ed balang Sabaton. 

Act 15:22 Diad saman apaabig na saray apostoles tan saray mamasiken, pati say lapag ya Iglesia, a maong no manpili ra ed saray lalaki ya ibara, et ibaki da ra ed Antioquia, pati si Pablo tan si Bernabe: salanti si Judas ya inngaran a Barsabas, tan si Silas, lalaki a manonaan ed saramay 

Act 15:23 Et insulat da so say a ed pana-megley da: Sikami ya apostol tan mamasiken, agagi, ipabano mi ed saray agagi ya wala ed saray Gentil ed Antioquia, tan Siria tan Cilicia: 

Act 15:24 Lapu'd nadngelan mi a pigara'n totoo a nanlapu ed sikami, impanegagel da kayo ed salita a ginotgot da so saray kamarerwa yo, ya agmi ta ginangan; 

Act 15:25 Apaabig mi a nankasakeyan, a maong so panili ed saray lalaki et ibakimi ra ed sikayo, pati saray inadaro mi a Bernabe tan Pablo, 

Act 15:26 Lalaki ya insanla ra so bilay da lapu'd ngaran nen Katawan tayo a Jesus-Cristo. 

Act 15:27 Imbaki mi lanti di Judas tan Silas a sikara so mangipaam ta ed sikayo met ed sangi ra a dili na saya'n bengatla. 

Act 15:28 Ta say Espiritu Santo tan sikami so ag mangipasakbat ed sikayo na babaleg ya awit nen saraya'n bengatla'n kaokolan: 

Act 15:29 Ya onarawi kayo ed saray bengatla'n nibagat ed saray talintao, tan saray dala, tan ed bengatla a nalner, tan ed pilalawan; et no manlikas kayo ed saraya'n bengatla, maong naani nagawaan yo. Maong komon so palabasen yo. 

Act 15:30 Kanian sikara, nen inbakida la ra linma ra ed Antioquia, et nen tinipon da so karaklan, initer da so sulat. 

Act 15:31 Et nen abasa ra, akaliket ira lapu ed saray inpamaligliwa. 

Act 15:32 Et si Judas tan si Silas, a profeta ra met, niligliwada'ra so agagi ed dakel a salita, tan pinaletan da ra. 

Act 15:33 Et sanen tinmilak iradman ed pigara'n agew, sikara'y inbaki a mareereen na saray agagi ed saray nangangan ed sikara. 

Act 15:34 (Balet pinaabig nen Silas so natilak diman). 

Act 15:35 Et di Pablo tan Bernabe nanayam ira ed Antioquia, ya inbangat da tan inpulong da so salita na Katawan pati saray arum a dakel met a totoo. 

Act 15:36 Et nen linmabas so pigaran agew, si Pablo kuan to ed Bernabe: Ompawil ita la et dalawen ta so saray agagi ed balang ciudad ya angipulongan ta na Salita na Katawan, no panon ira. 

Act 15:37 Et si Bernabe labay to komon ya itarok da met si Juan a manngaran na Marcos. 

Act 15:38 Balet si Pablo ag to pinaabig ya itarok so akisian ed sikara nanlapu ed Pamfilia, tan ag tinmombok ed sikara ed saman a gawa. 

Act 15:39 Et agawa ed sikara so baleg a sansangan, a nansian ira a dua, et si Bernabe inala to si Marcos, et nansakay ira a linma ed Chipre; 

Act 15:40 Balet si Pablo, nen pinili to si Silas, sinmipot ya inpipikasi na saray agagi ed gracia na Katawan. 

Act 15:41 Et. linma ed Siria tan Cilicia, a pinaletan to so saray Iglesia. 



Act 16:1 Et linma met ed Derbe tan Listra: et nia, waladman so sakey a binangatan, a manngaran na Timoteo, anak na sakey a bii a Judia a mananisia, balet say ama to taga Grecia. 

Act 16:2 Sikatoy walaan maong a dengel na inkasikato a nanlapu ed saray agagi ya wala ed Listra tan Iconio. 

Act 16:3 Saya kinaliktan nen Pablo a mila ed sikato; et nen inala to, ginalsiman to lapu ed saray Judio ya wala ed saraman a pasen, ta amin kabat da a say ama to taga Grecia. 

Act 16:4 Et dia ed indalan da ed saray ciudad, initer da ed sikara, pian sumpalen da so saray gangan a pinaabig na saray apostoles, tan saray mamasiken ya wala ed Jerusalem. 

Act 16:5 Kanian saray Iglesia apaletan ira ed pananisia, et dinmakel so bilang da ed inagewagew. 

Act 16:6 Et linmabas ira ed dalin na Frigia tan Galacia, ya inyawa na Espiritu Santo ya ipulong da so salita diman ed Asia; 

Act 16:7 Et nen sinmabi ra ed arap na Misia, ninonot da so onla ed Bitinia; et say Espiritu nen Jesus ag to ra inabuloyan; 

Act 16:8 Et nen nilabsanan da so Misia, linmara ed Troas. 

Act 16:9 Et pinmayawar so sakey a pasingawey ed Pablo ed labi: Sakey a laki a taga Macedonia nanalagey ya akikasi ed sikato, a kuan to: Gala ed Macedonia et tulongan mo kami. 

Act 16:10 Et sanen anengneng to so pasingawey, tampol a siniglatan mi so linma ed Macedonia, ya inisip mi a say Dios tinawag to kami pian ipulong mi ed sikara so evangelio. 

Act 16:11 Sanen nansakay kami sirin nanlapu ed Troas, tinmalus kami ed Samotracia, et dia ed ontombok ya agew, diman ed Neapolis; 

Act 16:12 Et nanlapud man, diman ed Filipos, a sikato so ononan ciudad na Macedonia, onona'n dalin ed saya'n distrito ya panuleyan na Roma: et nanayam kami ed saya'n ciudad ed pigaran agew. 

Act 16:13 Et dia ed agew na Sabaton linma kami ed paway na pinto ed gilig na sakey ya ilog, a diman so inisip min kawalaay pasen na panagpikasian: et imyorong kami, tan akisalitaan mi so saray bibii a linma, a nantitipon. 

Act 16:14 Et sakey a bii a manngaran na Lidia, managla ko na kawes a purpura, taga ciudad na Tiatira, sakey ya angigalang ed Dios, dinengel to kami: a nilukasan na Katawan so puso to, pian imatonan to so saray sasalitaen nen Pablo. 

Act 16:15 Et sanan abinyagan a pati saray kaamong to, akikasi ed sikami a nankuan: No inisip yo a mananisia ak ed Katawan, loob kayo ed abung ko, tan ondawes kayod man. Et pinilitan to kami. 

Act 16:16 Et agawa, a sanen linma kami ed pasen na panagpikasian, sakey a marikit ya wala so espiritu to ed panagparles inabe'to kami, a dakel so nalmo to ed panagparles to, ya initer to ed saray katawan to. 

Act 16:17 Saya, nen tinmombok ed beneg nen Pablo tan ed sikami, nanakis a kuan to: Sarayan totoo ariripen ira na Sankatageyan a Dios a sikara so mangipaliwawa ed sikayo na dalan na kilalaban 

Act 16:18 Et saya ginagawgawa to ed andukey ya agew. Balet si Pablo sinmanok, et nen inarap to, inkuan to ed saman so espiritu: Igangan ko ed sika ed ngaran nen Jesu-Cristo ya ompaway ka ed sikato. Et pinmaway ed saman lanlamang ya horas. 

Act 16:19 Et sanen anengneng na saray katawan to ya abalang so ilalo na pinanabang da, inerel da di Pablo tan Silas, et ingayogoy da ra ed plaza ya inyakar ed arap na saray makauley, 

Act 16:20 Et sanen nidongo da'ra ed saray okom, inkuan da; Saray a'n totoo, anta Judio ra, gogoloen da'n toloy so ciudad tayo. 

Act 16:21 Et ibabangat da so saray ugali ya ag manepeg ed sikami ya akoen tan gawaen, lapu ed Romano kami. 

Act 16:22 Et inmalagey a nantitipon so karaklan ya onsumpa ed sikara: et saray okom pinipilat da so kawes da, et inpalewet da ra. 

Act 16:23 Et nen alewet da la ra na dakel, inloob da ra ed panangipangawan et inbilin da ed managbantay ed panangipangawan ya imatonan to ra a maong: 

Act 16:24 Sikato nen naawa'to so saya a gangan, inloob to ra ed karaldalman na panangipangawan, et inyan to so sali ra ed cepoan. 

Act 16:25 Balet dia ed pegley labi, nen si Pablo tan si Silas manpipikasira, nankakanta ra na himno pinaakar ed Dios, et saray pinangaw ya wadman sikara so dengdenglen da; 

Act 16:26 Et kasanlilik na agawa so sakey a baleg a yegyeg, a saray cimiento na panangipangawan ginmalaw ira: et alukasan ira'n tampol so saray amin a kaput; et naokbar so saray balor dan amin. 

Act 16:27 Et sanen aliing ed ugip to so bantay ed panangipangawan, tan nen anengneng to ya alukasan so saray kaput na panangipangawan, binago'to so kampilan to, et ngalngali pinatey to so sikaton dili, ta inisip to a tinmainan so saray pinangaw. 

Act 16:28 Balet si Pablo inmakis ed maksil a voces, a nankuan: Ag mo gawaen so bengatla a duksa ed laman mo, ta wadia kami ya amin. 

Act 16:29 Et sikato nen kinmerew na silew, binmatik ed loob, et mangiwgiw a dinmakmomo ed arap di Pablo tan Silas, 

Act 16:30 Tan inpaway tora a kuan to: Kakatawan, anto so nakaokolan ko gawaen pian nilabanak? 

Act 16:31 Et kuan da: Manisia ka ed Katawan a Jesus, et nilaban ka, sika tan say abung mo. 

Act 16:32 Et inpaliwawa ra ed sikato so Salita na Katawan, a pati saray amin ya wala ed abung to. 

Act 16:33 Et nen inala to ra ed saman met lanlamang ya horas ed labi, inurasan to so bilerbiler; da; et tampol ya inpabinyagan, sikato tan amin a kabaley to. 

Act 16:34 Et inawi'tora ed abung to, tan indongoan to ra na kanen, et aliketan na baleg, ya anisia ed Dios, pati amin a kaamong to. 

Act 16:35 Et sanen kabuasan la, saray ekom inbaki ra so saray sargentos a kuan da: Ibulos mo so saray totoo. 

Act 16:36 Et say managbantay na panangipangawan inpakaba'to so saray salita ed Pablo, a kuan to: Saray okom nanbaki ra pian ibolos takayo: natan, sirin, paway kayo la, tan nakila ed kareenan. 

Act 16:37 Balet kuan nen Pablo ed sikara: Nilewet da kami ed karaklan na too ya andi inkaokom, anta too kami a taga Roma, et inpokok da kami ed panangipangawan; et natan papawayen da kami ed maamot? Tua ya andi ingen no ag sikara so onla dia a dili tan mangaon ed sikami. 

Act 16:38 Et saray sargentos inbaga ra ed saray okom so saraya'n salita, et atakot ira nen nadngel da a sikara so taga Roma; 

Act 16:39 Et linma ra tan akikasian da ra; et sanen inpaway da ra, kinerew da ed sikara ya onarawi ra ed baley. 

Act 16:40 Et pinmaway ira ed panangipangawan; tan linmoob ira ed abung nen Lidia, et sanen anengneng da so saray agagi, niligliwa da ra, et insan ira tinmainan. 



Act 17:1 Et sanen nilabsanan da so Amfipolis tan Apolonia, sinmabi ra ed Tesalonica, a sikato so kawalaan na sinagoga na saray Judios: 

Act 17:2 Et si Pablo, onong ed ugali to, linmoob ed sikara, et dia ed talora'n agew na Sabaton akiebebatan ed sikara nipaakar ed saray sulat, 

Act 17:3 Ya inpaliwawa to, tan inpatnag to a kaokolan nen saman a manirap si Cristo, tan onoli ed bilay dia ed saray inatey; et saya a Jesus ya inpakabat ko ed sikayo, inkuan to, sikato so Cristo. 

Act 17:4 Et saray arum ed sikara anisia ra, tan akiolop ira ed kindi Pablo tan Silas; ontan met ed saray masimpit a Griego sakey a baleg a karaklan, tan ed bibii a manonaan aliwa a dagdaiset. 

Act 17:5 Balet saray Judios, bangta sinmiblet ira, angala ra na pigara ed saray totoo'n mauges dia ed plaza, et nen anipon ira na totoo, ginotgot da so ciudad, et nen sinegep da so abung nen Jason, sineetan da ra a yakar komon ed saray ombaley. 

Act 17:6 Et sanen agda ra nalmo, insagarsagar da si Jason tan pigara ya aga,gi ed arap na saray makauley na baley, ya iyaakis da: Saraya a mangogotgot na mundo, linmara dia met; 

Act 17:7 A sikara so pinarawes nen Jason: et sarayan amin mangawa ra na sumpa ed saray gangan nen Cesar, a kuan da ya wala so sananey ya ari, salanti Jesus. 

Act 17:8 Et ginolo ra so karaklan tan saray makauley ed ciudad sanen nadngel da so sarayan bengatla. 

Act 17:9 Et nen akaala ra na pangipegetan ed kinen Jason tan ed saray arum, insan da ra inbolos. 

Act 17:10 Et saray agagi, tampol inbaki ra ed labi di Pablo tan Silas diman ed Berea: sanen sikara so akasabi man, linmoob ira ed sinagoga na saray Judios. 

Act 17:11 Et mapagalang iraya nen saray wala ed Tesalonica, tan inako ra so salita ed sipaparaan a nonot; inagewagew ya inusisa ra so sulat, no peteg so sarayan bengatla, 

Act 17:12 Kanian dakel ed sikara so anisia; ed saray bibii a Griego a sankablian, tan ed saray lalaki, ya aliwa'n daiset. 

Act 17:13 Balet sanen akabatan na saray Judios ed Tesalonica, a diman ed Berea inpaliwawa met nen Pablo so Salita na Dios, linma'rad man lamet, a sinogsugan da tan ginotgot da so karaklan. 

Act 17:14 Et sanen ontan, tampol a saray agagi inbaki ra si Pablo ya onla anga ed dayat: et si Silas tan si Timoteo atilak irad man. 

Act 17:15 Balet saray angolop ed Pablo sikato so inawit da anga ed Atenas: et nen naawat da so gangan ed Silas tan Timoteo pian onla ra ed sikato a magangano, sinmipot ira. 

Act 17:16 Et legan nen Pablo a nanalagar ed sikara ed Atenas, agotgot so espiritu to ed loob to lapud inpakanengneng to ed baley a napno na talintao. 

Act 17:17 Kanian akisangsangan dia ed sinagoga na saray Judio tan ed saray totoo a masimpit, tan inagewagew ya aki-ebatan ed saray akaromog ed sikato ed plaza. 

Act 17:18 Et saray arum met ed saray filosofo ya Epicureo tan Estoico akisang sangan ira ed sikato; et saray arum kuan da: Anto so labay ton ibaga so saya'n malabir? Et saray arum kuan da met: Singa sakey a mangipupulong na saray sankaili a dirios; lapu'd inpangipulong to ed Jesus tan say kioli ed bilay. 

Act 17:19 Et sikato so inala ra, tan sikato so inyakar da ed Areopago, ya inkuan da: Nayarian mi ya amtaen no anto so sayan balo a bangat a sasalitaen mo? 

Act 17:20 Ta awiten mo ed saray kalayagan mi so saray balo abengatla: labay mi, sirin, ya amtaen no anto so saray kabaliksan na saraya. 

Act 17:21 (Ta amin so taga Atenas tan saray sankaili a manaayam diman, angapo so arum ya aarapen da no ag mansalita odino ondengel na balo a bengatla.) 

Act 17:22 Et inmalagey si Pablo ed pegley na Areopago, et kuan to: Lalakin taga Atenas, dia ed amin a bengatla, nanengneng ko a mapagalang kayo'n toloy ed pidiosan. 

Act 17:23 Ta dia'd inlabas ko tan innengneng ko ed saray pikakasian yo, aromog ko so sakey ya altar met a kawalaan na saya'n sulat: DIA ED SAKEY A DIOS YA AG AMTA. Saman sirin so igalgalang yo ya ag yo amta, sikato so ipakabat ko ed sikayo. 

Act 17:24 Say Dios a nangawa ed mundo tan saray amin a bengatla ya wala ed sikato, bangta sikato so Katawan na tawen tan dalin, ag manayam ed saray templos a ginawa na saray lima. 

Act 17:25 Tan ag met napanlinkoran na limalima na saray totoo, a singa bilang wala so nakaokolan to ya antokaman; anta sikato a dili so man giter ed amin na bilay, say linawa, tan amiami bengatla: 

Act 17:26 Et dia ed saksakey a too ginawa to a pansengegan na amin a naciones na saray totoo, pian manayam ira ed amin a tapew na dalin, onong a tinandaan to so pansasaginonor na panaon, tan saray pangangaan na panagayaman da; 

Act 17:27 Pian anapen da so Dios, ompan dia ed pankarkarapas da, sikato so naromog da, angan wala ed ag arawi ed sinansakey ed sikatayo: 

Act 17:28 Ta manbilay itayo ed sikato, tan ongalaw itayo, tan wala ed sikato so inkatoo tayo; singa met saray arum a poeta yo inkuan da: "Ta kailalakan to itayo met." 

Act 17:29 Bangta kailalakan itayo sirin na Dios, ag tayo nepeg a nonoten a say Dios mipara ed balitok, odino pilak, odino bato, odino talintao a ginawa na karunongan tan kakabatan na too. 

Act 17:30 Saray panaon sirin na andi pikakabat sikara so pinalabas na Dios, balet natan ibilin to ed amin a too, dia ed amin a pasen, a magbabawi ra: 

Act 17:31 Bangta tinandaan to so sakey ya agew a sikato so pangokom to naani ed mundo onong ed katunongan, ed panamegley na saman a laki a tinandaan to; a sikato so pinaletan to ed saray amin, a sikato so pinaoli to ed bilay a nanlapu ed saray inatey. 

Act 17:32 Et kadngel da na nipaakar ed kioli ed bilay na saray inatey, saray arum sikatoy, inelekan da, et saray arum inkuan da: Dengelen mi ka ed maminsan lamet nipaakar ed saya. 

Act 17:33 Dia ed ontan pinmaway si Pablo, dia ed pegley da. 

Act 17:34 Balet saray arum a totoo nen akitipon ira ed sikato, anisia ra; ed sikara sakey met si Dionisio ya Areopago, tan sakey a bii a manngara'y Damaris, tan arum ni ya ibiba ra. 



Act 18:1 Kayari na saraya'n bengatla, sikato so tinmainan ed Atenas, et linma ed Corinto. 

Act 18:2 Et aromog to so sakey a Judio a manngaran na Aquila, nianak ed Ponto, kasabisabi to a nanlapu ed Italia, tan si Priscila ya asawa to; ta si Claudio ingangan to ya amin so saray Judio ontainan ira ed Roma; et linma ed sikara; 

Act 18:3 Et lapu ed nanpara so anapen da, akituloy ed sikara, et kinmimey ira; ta say anapan da'y bilay managgawa'y tolda. 

Act 18:4 Et nankatonongan ed sinagoga ed amin a Sabaton et sineetan to a sinimbawa so saray Judios tan Griegos. 

Act 18:5 Balet sanen di Silas tan Timoteo sinmabi ra nanlapu ed Macedonia, si Pablo wala a naspot a toloy ed panagpulong a papaletan to ed saray Judios a si Jesus sikato so Cristo. 

Act 18:6 Et nen sinumpa ra tan inayew da, inpayag to so kawes to, tan inkuan to ed sikara: Say dala yo ondapo komon ed saray dilin olo yo; siak malinisak; manlapud natan onla ak ed saray Gentiles. 

Act 18:7 Et tinmainan diman, et linmoob ed abung na sakey a top a manngaray Tito Justo, a maitatakot ed Dios, a say abung to wala ed abay na sinagoga. 

Act 18:8 Et si Crispo ya pangolo na sinagoga anisia ed Katawan, pati amin a kaamong to: et dakel ed saray taga Corinto so nandengel, et anisiara, tan abinyagan ira. 

Act 18:9 Et say Katawan inkuan to ed Pablo dia ed labi ed sakey a pasingawey: Ag ka natakot, mansalita ka ingen, tan ag ka manermen: 

Act 18:10 Ta wala ak ed sika, et angapoy manenyeg ed sika a mangabil ed sika ; ta dakel so took ed sayan baley. 

Act 18:11 Et nanayam diman ed sakey ta on tan anem bulan, ya inbabanga'to ed pegley da so Salita na Dios. 

Act 18:12 Balet nen peles a proconsul na Acaya si Galion, saray Judios nankakasakey ira a dinmogpa ed Pablo, et sikato so inyakar da ed arap na panangokoman. 

Act 18:13 Ya inkuan da: Sayan too kokoyongen to so saray totoo a mangigalang ed Dios, a sumpa ed gangan. 

Act 18:14 Balet nen ngalngali besuaten nen Pablo so sangi to, si Galion inkuan to ed saray Judio: No wala komon so duksa odino kasalanan ya ambelat, oh! sikayo a Judio, onong na wala ed katunongan siak itepel takayo komon: 

Act 18:15 Balet no sangsangan labat ed saray salita, tan ngarangaran, tan say dilin gangan yo nengneng yo! siak ag ko labay so mangokom na saraya a bengatla. 

Act 18:16 Et pinaekal to 'rad man ed panangokoman. 

Act 18:17 Et sikara ya amin inalara si Sostenes, makauley na sinagoga, et sikato so kinabil da ed arap na panangokoman : et ag ya inimatonan nen Galion. 

Act 18:18 Et si Pablo kayari inpanayam to ed dakel ni ya agew, pinmatanir ed saray agagi, et nansakay a linma ed Siria, et akiolop ed sikato di Priscila tan Aquila, nen kayari inpangiskis to ed olo to diman ed Cencrea, ta wala so sipan to. 

Act 18:19 Et sinmabira ed Efeso et tinainan to rad man: et sikato so linmoob ed sinagoga, et akiebebatan ed saray Judio. 

Act 18:20 Et nen akikasianda a natilak ed andokey ya agew, ag to inmabuloy; 

Act 18:21 No ag ingen nanpatanir ed sikara, ya inkuanto: Ompawilak lamet ed sikayo no linawa na Dios, et nansakay nanlapu ed Efeso. 

Act 18:22 Et nen linmasor ed Cesarea, sinmakbit, et nen akapangibano ed Iglesia, linma ed Antioquia. 

Act 18:23 Et nen nanayam diman ed pigara ya agew, tinmainan ya inakar to so dalin na Galacia tan Frigia, a pinaletan to ya amin so saray babangatan. 

Act 18:24 Et linma ed Efeso so sakey a Judio, a manngaran na Apolos, tubo ed Alejandria, laki'n maronong a mansalita tan makapanyari ed saray sulat. 

Act 18:25 Sayan too abangatan ed dalan na Katawan, et lapu'd maralit ed espiritu, nansasalita tan nanbabangat a maseet na saray bengatlan nipaakar ed Jesus, et salambengat ya amta to so binyag nen Juan; 

Act 18:26 Et ingapo to so nansalita a sankapelelan dia ed sinagoga. Balet sanen sikato so nadngel di Priscila tan Aquila, sikato so inawit da, et inpaliwawa ra ed sikato ed lalo ya ayadyari so dalan na Dios. 

Act 18:27 Et sanen labay to so onalis ya onla ed Acaya, saray agagi pinabiskeg da so linawa to, et nansulat ira ed saray babangatan pian sikato so akoen da: et sanen akasabid man dakel so intulong to ed saray anisia, lapu ed panamegley na gracia; 

Act 18:28 Ta tinalo to so saray Judios ed sankabalgan a pakayari ed arap na karaklan, ya inpaliwawa to ed panamegley na saray sulat a si Jesus sikato so Cristo. 



Act 19:1 Et agawa a leleg ya nen Apolos ya wadman ed Corinto si Pablo, sanen naakar to so saray atagey a kadalinan, linma ed Efeso, et aromogto so saray pigaran babangatan. 

Act 19:2 Et kuan to ed sikara: Inako yo so Espiritu Santo nen sikayo so anisia? Et inkuan da ed sikato: Andi, et agmi met ni nadngelan ya wala so Espiritu Santo. 

Act 19:3 Et inkuan to: Anto sirin so akabinyagan yo? Et inkuan da: dia ed binyag nen Juan. 

Act 19:4 Et inkuan nen Pablo : Si Juan aminyag ed binyag na panagpataoli, ya inkuan to ed saray ombaley, a manisiara komon ed samay ontombok naani ed sikato, salanti, si Jesus. 

Act 19:5 Et nen nadngel da so saya, nanbinyag ira ed ngaran nen Jesus a Katawan. 

Act 19:6 Et sanen intapew to nen Pablo so saray lima to ed sikara, linma ed sikara so Espiritu Santo; et nansalita ra na nagsisananey a salita, et nanprofeta ra. 

Act 19:7 Et sikara ya amin wala so labindua a katao. 

Act 19:8 Et sikato'y linmoob ed sinagoga, et nansalita a sitetepel ed loob na talora'n bulan, akiebebatan tan inkalar to so saray bengatla'n nipaakar ed panarian na Dios. 

Act 19:9 Balet lapu'd no saray arum nanpaawet ira tan ag ira anisia, a binalaw da so Dalan ed arap na saray karaklan, tinmainan ed sikara, et inyarawi to so saray binangatan, ya akiebebatan ya inagewagew ed panbabangatan nen Tiranno. 

Act 19:10 Et saya agawa ed loob na duaran taon; dia ed ontan ya amin a manaayam ed Asia, saray Judios tan saray Griegos, nadngel da so salita na Katawan. 

Act 19:11 Et say Dios nangawa na makapakelaw a tanda ed panamegley na saray lima nen Pablo: 

Act 19:12 Dia ed ontan, a saray pafio tan tapiz a manlapu ed sikato a yakar da ed saray agmakayari, naandi ed sikara so sakisakit, et saray mauges ya espiritu pinmaway ed sikara. 

Act 19:13 Balet arum ed saray Judios a manakarakar ya exorcista, sinali ra a tinawag so ngaran nen Jesus a Katawan nipaakar ed saray wala a mauges ya espiritu ra, ya inkuan da: Ibilin ko ed sikayo ed panamegley nen Jesus ya ipupulong neng Pablo. 

Act 19:14 Et saray pitora ya anak nen Sceva, a Judio, sakey a manonaan na saray sacerdotes so nangawa na saya. 

Act 19:15 Balet samay espiritu a mauges inmebat tan inkuan to ed sikara; Kabat ko si Jesus tan kabat ko met si Pablo; balet siopa kayo? 

Act 19:16 Et saman so too a kawalaan na mauges ya espiritu linmokso ed sikara, et inegnaan to so duara ed sikara, et tinalo to ra, kanian binmatik ira ed saman ya abung a silalakseb ira tan sugatan. 

Act 19:17 Et saya akabatan na amin a Judios, tan Griegos a nanayam ed Efeso; et sinmabi ed sikara ya amin so takot, et nigalgalang so ngaran nen Jesus a Katawan. 

Act 19:18 Et dakel met ed saray anisia so nanpatua ra tan inpatnag da so saray gawagawa ra. 

Act 19:19 Et aliwa'n daiset ed saray maanito so nantipon na saray libro ra, et pinoolan da ra ed arap da ya amin: et binilang da so bili ra, et aromog a limamplon libo a denario a pilak. 

Act 19:20 Dia ed ontan binmaleg so salita na Katawan tan tinmalona. 

Act 19:21 Et kayari saraya a bengatla, si Pablo ginetma to ed espiritu to so onla ed Jerusalem, ya ondalan ed Macedonia tan Acaya, a kuan to; Sano kayarik ya onlad man, kaokolan ko met a nengnengen so Roma. 

Act 19:22 Et nen inbaki to ed Macedonia so duara ed saray ontotolong ed sikato, di Timoteo, tan Erasto, sikato so atilak ed Asia ed pigaran agew. 

Act 19:23 Et diad saman met a panaon agawa so sakey ya aliwan melamelag ya gonigon nipaakar ed Dalan. 

Act 19:24 Ta sakey a manngaran na Demetrio, panday na pilak, a sikato so nangawa na ankekelag a simbaan a pilak nen Diana, angyakar na aliwan dagdaiset ya anapan ed saray komikimey: 

Act 19:25 A sikara so tinipon to, pati saray komikimey ed saraya a nengneng na anapan, tan inkuan to: Kakatawan: amta yo a manlapu ed sayan anapan so yamanan tayo. 

Act 19:26 Et nanengneng yo tan narengelyo, aliwa labat ed Efeso, no ag dia ed ngalngali a lapag na Asia, a sayan Pablo nankoyong tan pinapaliis to so dakel ya ombaley, ya inkuan to ya aliwa rayan dios kono so ginawa na saray lima: 

Act 19:27 Et aliwa labat ya wala so kaatapan ed kaandi kakanaan na sayan anapan tayo, no ag ingen say simbaan met na baleg a diosa Diana naandi naani kablian to, et ongapu met naani a nabagbag so katageyan to ya igagalang na amin ya Asia tan sankamundoan. 

Act 19:28 Et nen nadngel da so saya, napno ra na sanok, et naningal ira, a nankuan: Baleg si Diana na saray taga Efeso! 

Act 19:29 Et say ciudad napno na golo: et nankakasakeyan da a nilooban so teatro, ya inerel da di Gayo tan Aristarko, totoo ataga Macedonia, ya iba nen Pablo ra ed inpanakar to. 

Act 19:30 Et nen labay komon nen Pablo so onloob ed baley, saray binangatan sikato so ag da inabuloyan. 

Act 19:31 Et arum ed saray makauley met ed Asia a kakaaro to, nanbaki ra ed sikato na nankerew ya ag onpatnag ed teatro.

Act 19:32 Et saray arum inyaakis da so sakey a bengatla, et saray arum sananey met: ta say singbatan wala ed kagoloan, et say karaklan ag da amta no anto so nantitiponan da. 

Act 19:33 Et inakar da si Alejandro ed karaklan, a sikato so inyan da ed onaan na saray Judio. Et si Alejandro, nen pinatonda to ra ya inandawesan na limato, kinaliktan to ya ipaliwawa ed ombaley so katunongan to. 

Act 19:34 Balet nen akabatan da a sikato so Judio, amin da nankakasakey ira a naningal ed loob na dua ra ya horas: Baleg si Diana na saray taga Efeso! 

Act 19:35 Samanla, say Secretario na baley, nen pinadeen to so karaklan, inkuan to: Lalaki a taga Efeso, siopa a too kasi so ag mikabat a say baley na saray taga Efeso sikato so managbantay na simbaan nen baleg a Diana, tan say talintao a nanlapu ed kinen Jupiter? 

Act 19:36 Bangta saya ag nayari a sumpaen, nepeg yo so ondeen, tan angapo komon so gawaen yo ya pakaimatleken. 

Act 19:37 Ta inyakar yo dia so saraya a totoo, anta ag ira matakew ed saray simbaan tan ag ira nansalita na mabanday ed diosa tayo. 

Act 19:38 Sirin, no si Demetrio tan saray komikimey ya wala ed sikato wala so antokaman a nidalem da ya onsumpa ed siopaman, wala a silulukas so saray panangokoman, et walara met so proconsul a mangokom: mandadaleman, sirin, so sakey tan sakey. 

Act 19:39 Balet no wala so arum ya anapen yo a bengatla, naokom naani ed manepag a singbatan. 

Act 19:40 Ta tua a maatap itayo a nidalem nipaakar ed golo ed saya'n agew, ta angapo so antokaman a nayarian tayo ya ibaraan nipaakar ed saya ya inkatipon. 

Act 19:41 Et sanen akapansalitala naonia, pinasipot, to so singbatan. 



Act 20:1 Et Kayari a inton da so golo, nen tinawag nen Pablo so saray binangatan, tan binilin tora, pinmatanir ed sikara, et tinmainan a linma ed Macedonia. 

Act 20:2 Et sanen nakar to la so saraman a dalin, tan naitdan tola ra na dakel a bilin, linma ed Grecia. 

Act 20:3 Et sanen akapanayam lad man na taloy bulan, tan saray Judio labay da wari a liputan nen manpipikal ya onla ed Siria, ninono'to so onpawil ya ondalaw ed Macedonia. 

Act 20:4 Et sikato so inibaan ya anga ed Asia nen Sopatro a taga Berea, anak nen Pirro, et dia ed saray taga Tesalonica, di Aristarco tan Segundo, tan si Gayo a taga Derbe, tan si Timoteo; et dia ed saray taga Asia, di Tiquico tan Trofimo. 

Act 20:5 Balet saraya, inmuna la ra, inalagar da kami ed Troas. 

Act 20:6 Et nansakay kami a nanlapu ed Filipo, nen kalabas na saray agew na tintinapay ya andian na levadura, et linma kami ed sikara ed Troas ed loob na limara'n agew, a diman kami nanayam ed pitoy agew. 

Act 20:7 Et nen inmuna ya agew na simba, nen atiptipon kami pian apagapagen mi so tinapay, si Pablo inbabanga to ra, ta ontainan ed kaimbuasan; et indukey to so nanpulong anga ed pegley labi. 

Act 20:8 Et wala ray dakel a silew ed tagey na silir ya a tiptiponan mi. 

Act 20:9 Et sakey a balolaki a manngaran na Eutico ya imyorong ed dorongawen nala na sakey ya aralem a pakaugip, et leleg nen Pablo a manpapaliwawa ni, nala ed pakakaogip to, naplag nanlapu ed komatlo a grado na abung anga ed dalin, et inakop ya inatey. 

Act 20:10 Et linmasor si Pablo, et sikato so sinayakop to, tan nilakap to a nankuan: Ag kayo maningal; ta say bilay to wala ed sikato. 

Act 20:11 Et nen sinmegep tan pinisag to so tinapay tan angan, nansalita ed sikara na andukey anga ed kaimbuasan, insan tinmainan. 

Act 20:12 Et inakar da so balolaki a mabilabilay, et aligliwa ra na aliwa a daiset. 

Act 20:13 Balet sikami, nen inmuna kami a linma ed sakayan, nansakay kami a linma ed Asson, a diman mi awaten si Pablo, ta ontan so inbilin to, a ninono'to so onla a dili ya manakar. 

Act 20:14 Et sanen aromog to kami ed Asson, sikato so inlugan mi, et linma kami ed Mitiline. 

Act 20:15 Et sanen nansakay kami nanlapud man, sinmabi kami ed kaimbuasan ed petek na Chio, et dia ed ontombok ya agew dinmoong kami ed Samos; et (kayari intonda mi ed Trogilio), dia ed ongendan ya agew sinmabi kami ed Mileto. 

Act 20:16 Ta ginet ma nen Pablo a labsanan so Efeso, pian ag la manbayag ed Asia, ta sikato so maganat, ta no nayari komon, wala met ed Jerusalem ed agew na Pentecostes. 

Act 20:17 Et nanlapu ed Mileto nanbaki ed Efeso na anawag ed saray mamasiken ed Iglesia. 

Act 20:18 Et sanen sinmabi ra ed sikato, inkuan to ed sikara. Sikayo a dili amta yo, nanlapu ed inmuna'n agew ya inloob ko ed Asia, no panon so inpanayam ko ed sikayo ed amin ya agew, 

Act 20:19 A nanlinkor ed Katawan ed amin a kaabebaan na linawa, tan saray lua, tan saray inkasalsali a sinmabi ed siak lapu ed kasiliban na saray Judios; 

Act 20:20 Ya angapo so antokaman a pakapinabangan yo a pinaulian ko ya inpaliwawa ed sikayo tan inbangat ko ed sikayo a lapag, tan dia ed saray kaabungan, 

Act 20:21 A pinatuak ed saray Judios tan saray Griegos so panpatauli ed Dios, tan say pananisia ed Katawan tayo a Jesu-Cristo. 

Act 20:22 Et natan, nia posooten ak na Espiritu ya onla ed Jerusalem, ya ag ko amta so nagawa naani ed siak diman : 

Act 20:23 Ingen say Espiritu Santo ipatua to ed siak ed amin diad ciudad, a kuan to ya aalagden ak na saray kipangaw tan kairapan. 

Act 20:24 Balet angapo so antokaman a pankawanan ko ed bilay ko a singa bengatla a pablien ko, dapot nasumpal ko so akar ko, tan say betang ko ya inawat ko ed Katawan a Jesus, pian patuaen ko so evangelio na gracia na Dios. 

Act 20:25 Et natan, nia, amtak a sikayo ya amin a niliber ko ya angipulongan na panarian na Dios, ag yo la nanengneng so lupak. 

Act 20:26 Kanian patuaen ko ed sikayo ed saya'n agew, a malinis ak ed dala na saray amin a totoo. 

Act 20:27 Ta ag ko pinaulian so inpangipakabat ed sikayo na amin a kalar na Dios. 

Act 20:28 Aluaran yo so inkasika yo'n dili, tan say amin a kasimpokokan ya anginan na Espiritu Santo ed sikayo a managbantay, pian pastolan yo so Iglesia na Dios, a sikato so sinaliw to ed dala ton dili. 

Act 20:29 Amtak a kayari itainan ko, onloob naani ed pegley yo so saray masiban lobo, ya ag da perdonaen so kasimpokokan, 

Act 20:30 Et dia ed sikayo met lanlamang wala ra so onalagey naani a totoon mansalita na saray bengatla'n mabanday, pian tangoyoren da so saray binangatan ya ontombok ed sikara. -, 

Act 20:31 Kanian manpuyat kayo, a nodnonot yo a dia ed legan na taloran taon, ag ak tinmonda a nanbilin ed labi tan agew ed balang sakey a katekep na saray lua. 

Act 20:32 Et natan, imatalek ta kayo ed Dios, tan ed salita na gracia to; a sikato so makapanyari a mamasimpit tan mangiter ed sikayo na tawir, a mibiang ed saray amin a napasantos 

Act 20:33 Ag ko inaguman so pilak, odino balitok, odino kawes na siopaman. 

Act 20:34 Sikayo amta yo a dili a saraya so limak kinmana ra ed saray nakaokolan ko, tan saray wala ya ibak. 

Act 20:35 Dia ed amiamin a pamaakaran inter ko ed sikayo so pangaligan, a dia ed panagsagpot yo na ontan, nepeg yo a tulongan so saray makapoy, et nonot yo so saray salita nen Jesus a Katawan a sikato a dili kuan to: Lalo a mapalar so mangiter nen say mangawat. 

Act 20:36 Et nen nibaga to la so onia, tinmalimokor, et akikasi pati sikara ya amin. 

Act 20:37 Et sikara ya amin nannangis ira na baleg, et nilakap da ed beklew si Pablo, tan sikato so inangoban da, 

Act 20:38 A nanermen ira ya amin na mapalalo lapu ed salita ya inbaga to ya ag da la nanengneng naani so lupa to. Et sikato so inolop da ya anga ed sakayan. 



Act 21:1 Et sanen agawa so intulak mi, tan sinmian kami ed sikara, linma kami a mapmaptek ed Coos, et dia ed ontombok ya agew, dia ed Rodas, tan nanlapud man linma kami ed Patara: 

Act 21:2 Et sanen aromog mi sakey a sakayan ya onlabas ya onla ed Penicia, linmugan tan tinmulak kami. 

Act 21:3 Et sanen atandagan mi Chipre, sikatoy nilabasan mi ed dapit kawigi, et tinmula'kami a linma ed Siria, et sinmakbit kami ed Tiro: ta yepas diman na sakayan so lugan to. 

Act 21:4 Et sanen aromog mi so saray binangatan, nanayam kamid man na pito'y agew: et inkuan na saraya ed kinen Pablo, lapu ed pabano na Espiritu, ya ag komon onla ed Jerusalem. 

Act 21:5 Et sanen agawa ya apalabas mi la so saraman ya agew, tinmainan kami, et nanakar kami, et sikara ya amin inibaan da kami, pati saray kaasawaan da tan saray anak da, anga ed paway na ciudad; et nen tinmalimokor kami ed gilig na baybay, akikasi kami, (et nanpapataniran kami). 

Act 21:6 Et linmugan kami ed sakayan, et pinmawil ira ed kaabungan da. 

Act 21:7 Et nen asumpal mi la so inpansakay mi nanlapu ed Tiro, sinmabi kami ed Tolemaida; et nen nanpabano kami ed saray agagi, nanayam kami ed sikara a sakey agew. 

Act 21:8 Et dia ed kaimbuasan, tinmainan kami, et linma kami ed Cesarea: et linmoob kami ed abung nen Felipe ya evangelista, a sikato 'y sakey ed saray pitora tan akituloy kami ed sikato. 

Act 21:9 Et samay too wala so apatira ya anak to'n mamarikit a nanprofetara. 

Act 21:10 Et sanen nanayam kamid man na dakel ya agew, wala so sinmabin nanlapu ed Judea a sakey a too a managprofeta, a manngaran na Agabo. 

Act 21:11 Et sanen dinmago ed sikami, inala to so balkes nen Pablo, et nen binerber to so saray salito tan limato a dili, inkuan to: Onia so kuan na Espiritu Santo: Onia naani so pamalor na saray Judios ed Jerusalem ed laki a makankien na saya a balkes, et sikato naani yawat da ed lima na saray Gentiles. 

Act 21:12 Et sanen nadngel mi so sarayan bengatla, sikami tan saray totoo met ed saman a pasen, akikasi kami ed sikato ya ag komon onla ed Jerusalem. 

Act 21:13 Diad ontan, inmebat si Pablo: Anto so gawaen yo, a mannangis tan aaposen yo so pusok? ta siak aliwa labat ya akaparaan ak a nabalor, no ag met ompatey ed Jerusalem, lapu ed ngaran nen Jesus a Katawan. 

Act 21:14 Et sanen ag to labay so onabuloy, tinmon da kami, a kuan mi: Nagawa, shin, so linawa na Katawan. 

Act 21:15 Et kayari na saraya'n agew, nen akapantadia kami la, linma kami ed Jerusalem. 

Act 21:16 Et wala ra met so akila ed sikami a pigara ed saray binangatan nanlapu ed Cesarea, ya inawit da so sakey a manngaran na Mnason a taga Chipre, akauna'n binangatan, a sikato so iba mi a pituloyan. 

Act 21:17 Et sanen sinmabi kami ed Jerusalem, saray agagi inawat da kami a malikeliket. 

Act 21:18 Et dia ed kaimbuasan, linmoob si Pablo, pati sikami, ya onnengneng ed kinen Santiago, et saray mamasiken wadman ira ya akaarap. 

Act 21:19 Et kayari pabano to ed sikara, inoli'to a sinansakey so amin a bengatla a ginawa na Dios ed saray Gentiles ed panamegley na inkabetang to. 

Act 21:20 Et, sanen nadngel da so saya, ingalangda so Dios, et inkuan da ed sikato: Nanengneng mo la, agi, no pigan libo la ed saray Judios so anisia, et sikara ya amin mapilit iran manumpal na gangan: 

Act 21:21 Et akabatan da so nipaakar ed sika, ya ibabangat mo ed amin na saray Judios ya wala ed saray Gentiles, a benegan da si Moises, a kuan mo ed sikara, ya ag da galsiman so saray anak da, et ag da tomboken so saray kaugalian. 

Act 21:22 Anto, sirin, ey? Nayari a narengelan da a sinmabi ka. 

Act 21:23 Gawam, sirin, so saya ya ibaga mi ed sika: Wala ed sikami so apat iran katao ya wala so sipan da; 

Act 21:24 Alam sirin iraya, tan manlinis ka pati sikara, et bayaran mo so gastos da, pian napakatlian da so kaoloan da, et amin nakabatan da ya angapo so katuaan ed saray bengatla a nadngelan da nipaakar ed sika; no ag ingen, sika met oonoren mo so gangan. 

Act 21:25 Balet say nipaakar ed saray Gentiles ya anisia, insulat mi, ya inbilin ed sikara ya onarawi ra komon ed saray bengatla a nibagat ed saray talintao, tan say dala, tan say anto a nalner, tan pilalawan. 

Act 21:26 Diad onman, inala nen Pablo so saray totoo, et dia ed ontombok ya agew, kayari inpanlinis to a pati sikara, linmoob ed templo, ya inpaamta to so inkasumpal na saray agew na panaglinis, a nisaklang la so patanir nipaakar ed balang sakey ed sikara. 

Act 21:27 Et sanen ngalngalin nasumpal da la so pitoran agew, saray Judios a nanlapu ed Asia, sanen sikato so anengneng da templo, ginolo ra ya amin so karaklan, tan sikato so inerel da, 

Act 21:28 Ya yaakis da: Lalaki a taga Israel, tulong kayo. Saya so too a manbabangat ed saray amin ya totoo na sumpa ed ombaley tan ed gangan, tan diad sayan pasen; et aliwa nin saya, sikato angiloob met na saray Griegos dia ed templo, et dinutakan to so sayan masanton pasen. 

Act 21:29 Ta anengneng da nen saman ya akila ed sikato ed baley si Trofina a taga Efeso, a sikato so inpasen da ya inloob nen Pablo ed templo. 

Act 21:30 Et amin da ed baley agolo, et nantitipon so ombaley, et inerel da si Pablo, et sikato so ingayogoy da ed paway na templo, insan da inkaput so saray kaput. 

Act 21:31 Et diad panseseet dan mamatey ed sikato sinmabi so balita ed coronel na destacamento, a say amin a Jerusalem agulo. 

Act 21:32 Kanian tampol ya inala to so saray sondalos to tan saray capitanes; et binmatik iran linma a kaolop to ra. Et sanen anengneng da so coronel tan saray sondalo, intonda ra so inpankabil da ed Pablo. 

Act 21:33 Nen ontan, sinminger so coronel, et sikato 'y inerel to, tan inganganto a sikato so baloren da na duara a golonggolong, et tinepe'to no siopa, tan anto so ginawa to. 

Act 21:34 Et saray arum ed saray karaklan inyakis da so sakey a bengatla, et saray arum sananey met; et nen ag to akabatan so katuan lapu ed ingal da, ingangan to a sikato so yakar da ed Castillo. 

Act 21:35 Et kasabi to ed saray balitang agawa, a sikato so sinakbat na saray sondalos lapu'd sanok na karaklan; 

Act 21:36 Ta dakel so ombaley a tinmom bok ed beneg to, a maningal ira: Sikato so pateyen mo. 

Act 21:37 Et nen ngalngali iloob da la si Pablo ed Castillo, inkuan to ed Coronel: Nayari kasi a mansalita ak na mogmo ed sika? Et inkuan to: Antam so salita na Griego? 

Act 21:38 Aliwa tan sika, sirin, so samay taga Egipto, a dia ed sarayan agew a linmabas, angipaalagey ka na sakey a yaalza tan inyakar mo ra ed kalawakan so apat a libon a totoon akapatey? 

Act 21:39 Balet inkuan nen Pablo: Siak petepeteg ak a Judio a taga Tarso, ed Cilicia, onbaley ed baley ya aliwan maamot; et kerewen ko ed sika ya yabuloy mo ed siak a kasalitak so om baley. 

Act 21:40 Et nen inabuloy to ed sikato, si Pablo, nen manalalagey ed takayan, inandawes to so lima to ed ombaley. Et nen agawa so baleg a kareenan, nansalita ed sikara ed salita na Hebreo, a nankuan: 



Act 22:1 Agagi tan atateng, dengel yo so katunongan ko ya ited ko ed sikayo. 

Act 22:2 Et nen nadngel da a nansalita ed sikara ed salita na Hebreo lalo so indeen da: et kuan to: 

Act 22:3 Siak, Judio ak a nianak ed Tarso na Cilicia, balet binangatan ak ed sayan ciudad, dia ed salian nen Gamaliel, inpasal ak onong ed elet na gangan na saray atateng tayo, a napno na seseg ed Dios, a singa sikayo ya amin ed sayan agew: 

Act 22:4 Et pinasegsegang ko so sayan Dalan anga ed ipapatey, a binabalor tan initer ko ed saray panangipangawan so saray lalaki tan saray bibii ni. 

Act 22:5 Onong a natasian ak met na sankatageyan a sacerdote, tan say lapag a mamasiken, a dia ed sikara so angawatan ko met na saray sulat ed saray agagi; et linma ak ed Damasco pian awiten ko ra met ya ipangaw ed Jerusalem so saray angan wadman, pian nadusa ra. 

Act 22:6 Et agawa ya, nen manaakar ak tan manasinger ak ed Damasco, ed manpetek so agew, kasanlilikna sinminag nanlapu ed tawen so sakey a baleg a liwawa a linmiktob ed siak. 

Act 22:7 Et niparogso ak ed dalin, et nadngel ko so sakey a voces a kuan to ed siak: Saulo, Saulo, akin ya oosilan mo ak? 

Act 22:8 Et inmebat ak: Siopa ka, Katawan? Et kuan to ed siak: Siak si Jesus a taga Nazaret, a sikato so ousilan mo. 

Act 22:9 Et saray wala ya akila ed siak tua ya anengneng da so liwawa, balet ag da nadngel so voces na saman a nansalita ed siak. 

Act 22:10 Et inkuan ko: Anto naani gawaen ko, Katawan? Et kuan na Katawan ed siak: Alagey ka, tan onla ka ed Damasco, et diman nibaga naani ed sika so amin a nitadia a gawaen mo. 

Act 22:11 Et sanen ag ak makanengneng lapu ed sinag na saman a liwawa, linma ak, ya intabinda ak ed lima na saray walan ibak, ed Damasco. 

Act 22:12 Et sakey a manngaran na Ananias, laki'n masimpit unong ed gangan, maong so balita to ed amin na saray Judios a manaayam diman, 

Act 22:13 Linma ed siak, et inmalagey ed abay ko ya inkuan to ed siak: Agi Saulo, akoen mo so pakanengneng, Et dia ed saman met a dili ya horas sikato so anengneng ko. 

Act 22:14 Et inkuan to: Say Dios na saray atateng tayo tinoro to ka pian nakabatan mo so linawa to, tan nanengneng mo so Matunong, tan narengel mo so voces ed sangi to. 

Act 22:15 Ta sika naani so tasi to ed saray amin a totoo nipaakar ed anengneng tan nadngel mo. 

Act 22:16 Et natan, akin et ontonda ka? Alagey ka, et manbinyag ka et urasan mo so saray kasalanan mo, a tawagen mo so ngaran to. 

Act 22:17 Et agawa a sanen pinmawil ak ed Jerusalem, tan sanen peles ko a mikakasi dia ed templo, abalang so liknaan ko, 

Act 22:18 Et sikato so anengneng ko a kuan to ed siak: Siglatan mo et ompaway ka ed Jerusalem, ta ag da akoen ed sika so pamatuam nipaakar ed siak. 

Act 22:19 Et inkuan ko: Katawan, amtara ra sikaran dili ya angipangaw ak tan nanlewet ak dia ed balang sinagoga ed saray anisia ed sika: 

Act 22:20 Et nen nikalbo so dala nen Esteban a tasim, wadman ak met ya akaarap, et inabuloyan ko, tan binantayan ko so saray kawes na saray amatey ed sikato. 

Act 22:21 Et inkuan to ed siak: Onla ka, ta ibaki ta ka ed arawi, dia ed saray Gentiles, 

Act 22:22 Et sikato so dinengel da ed saya'n salita: diad satan intagey da so voces da a nankuan: Ekal mo dia ed dalin so onia a too ta ag manepeg a manbilay. 

Act 22:23 Et lapud naningal ira tan inbantak da so saray kawes da, tan nansibuag ira na dabok ed dagem, 

Act 22:24 Ingangan na coronel a sikato so yakar da ed Castillo, ya ingangan to a sikato so salaysayen da ed panamegley na lewet, pian nakabatan to no anto so makasengeg a maingal ira na ontanla sumpa ed sikato. 

Act 22:25 Et sanen sikato so sininger da na lubir, si Pablo inkuan to ed Capitan ya walan akaalagey ed aba'y to: Nikatunongan ta kasi ed sikayo so manlewet na sakey a too a taga Roma, et ag ni naokom? 

Act 22:26 Et sanen nadngel ya na Capitan, linma ed Coronel, tan inbaga to ed sikato a nankuan: Anto so gawaen mo? Ta saya a too taga Roma. 

Act 22:27 Et linma so Coronel, tan inkuan to ed sikato: Ibagam ed siak: Taga Roma ka kasi? Et inkuan to; On. 

Act 22:28 Et inmebat so Coronel: Sinaliw ko ed dakel a pilak so sayan pibabaley ed Roma. Et inkuan nen Pablo: balet taga Roma ak lapu ed inkiana 'ko. 

Act 22:29 Kanian tampol inmarawi ra ed sikato so saray manalaysay a mamakbak wari ed sikato: et pati say Coronel ataktakot nen akabatan to a sikato so taga Roma, ta lapu ed inpamalor to ed sikato. 

Act 22:30 Et dia ed kaimbuasan, nen labay to a nakabatan so matuan pangidaleman da ed sikato na saray Judio, sikato'y inokbaran to, et inpatipon to so saray pangolo na saray sacerdotes tan saray amin a singbatan, et inlasor to si Pablo tan sikato so inyarap to ed sikara. 



Act 23:1 Et si Pablo, nen ninengneng to so singbatan, inkuan to: Agagi, anga ed natan ed. saya'n agew nanbilay ak ed arap na Dios ed amin a kaabigan na conciencia. 

Act 23:2 Et ingangan nen Ananias, sankatageyan a sacerdote ed saray wala ed abay to, pian sikato so kabilen da ed sangi. 

Act 23:3 Diad onman, si Pablo inkuan to ed sikato: Say Dios kabilen to ka naani, sika'n pader a pinaputi: et manyorong ka a mangokom ed siak onong ed gangan, et iganganmo a kabilen da ak ya anta saya sumpa ed gangan? 

Act 23:4 Et saray wala ya akaarap inkuan da: Modmoraen mo so sankatageyan a sacerdote na Dios? 

Act 23:5 Et si Pablo inkuan to: Ag ko amta, agagi, a sikato so sankatageyan a sacerdote; ta wala a nisulat: Ag ka mansalita na mauges ed makauley na baley mo. 

Act 23:6 Et nen akabatan nen Pablo ya arum ed sikara ed Saduceos ira, et saray arum Fariseos inyakis to ed singbatan; Agagi, siak Fariseo ak, anak ak na saray Fariseo; atawag ak ed panangokoman nipaakar ed ilalo tan say kioli ed bilay na saray inaatey. 

Act 23:7 Et sanen nibaga to so ontan, agawa so sakey a siblangan ed saray Fariseos tan Saduceos; et naapagapag so kalapagan. 

Act 23:8 Ta saray Saduceos; kuan da ya angapo so kioli ed bilay, et angapo met so angel, odino espiritu; balet saray Fariseo sisiaen da so saraya'n duan bengatla. 

Act 23:9 Et agawa so baleg ya ingal; et inmalagey so arum ed saray escribas a gampi ed saray Fariseos, et akisiblangan ira a nankuan: Angapo so mauges a naalmo mi ed saya a too; et anto no sikato so akisalitaan na sakey ya espiritu, odino sakey ya angel? 

Act 23:10 Et sanen agawa so baleg a siblangan, say coronel, dia ed tako'to ompan ambisangen da si Pablo, pinalosor to so saray sondalos tan samsamen da si Pablo ed pegley da, et yakar da ed Castillo. 

Act 23:11 Et dia ed ontombok a labi, say Katawan inmalagey ed abay to, tan inkuan to: Manpakpel ka; ta no panon so inpamatuam na nipaakar ed siak ed Jerusalem, ontan met a nakaokolan so pamatuam ed Roma. 

Act 23:12 Et sanen kaimbuasan, saray Judios nantitipon ira, et insipan da ed lepsag na samba, a kuan da ya ag ira mangan odino oninum, anga ed ag da napatey si Pablo. 

Act 23:13 Et masolok iran apat a plo so nangawa na sayan samba. 

Act 23:14 Et linma ra ed saray manonaan na saray sacerdotes tan saray mamasiken et inkuan da: Insipan mi ed baleg a samba, ya ag kami'n balot ontimtim na antokaman anga ed agmi napatey si Pablo. 

Act 23:15 Natan, sirin, sikayo pati say singbatan, ibaga yo ed coronel a sikato so ilasor to ed sikayo, a singa labay yo a salaysayen so katuaan nipaakar ed sikato: et sikami, dia ed ag ni akaasinger, wala kami ya akaparaan a mamatey ed sikato. 

Act 23:16 Balet nadngel na laki ya anak na bii ya agi nen Pablo so gagaem-da, et linma tan linmoob ed Castillo, et inpaamta to ed Pablo. 

Act 23:17 Et si Pablo tinawag to so sakey ed saray capitanes et inkuan to: Yakar mo so sayan balolaki ed Coroiel, ta wala so ipaamta to a bengat la ed sikato. 

Act 23:18 Dia ed saman, sikato so inala to, et inakar to ed Coronel, tan kuan to: Si Pablo a pinangaw tinawag to ak et inpikasi to ed siak pian yakar ko so sayan balolaki ed sika, ta wala so bengatla ya ibaga to ed sika. 

Act 23:19 Et say Coronel sikato so inala to ed lima, et nen pinmaliis ira, tinepetan to ed maamot: Anto so wala ya ibagam ed siak? 

Act 23:20 Et inkuan to: Saray Judios nannonongan da a kerewen ed sika ya ilasor mo si Pablo nabuas ed singbatan, a singa wala so matua ya isalaysay da nipaakar ed sikato. 

Act 23:21 Ag ka balet komon onabobon ed sikara, ta masolok ya apat a plon katao ed sikara so mantatalaran ed sikato, ya insipan da ed lepsag na samba, ya ag ira mangan odino oninum anga'd sikato so ag da napatey: natan akaparaan ira a mantatalaran ed sipan mo. 

Act 23:22 Say Coronel, sirin, pinapawil to so balolaki ya inbilin to ed sikato: Ag mo ibabaga ed angan siopaman ya inpaamtam so sarayan bengatla ed siak. 

Act 23:23 Et tinawag to so duara ed saray Capitan, ed inkuan to: Iparaan yo so duanlasus a sondalo ya onla anga ed Cesarea, tan pitonplo a di kabayo, tan duanlasus a di pika, dia ed komatlo ya horas na labi: 

Act 23:24 Et inpantadia to ra na ayayep a pangipakabayoan da ed Pablo, pian sikato so yakar da ya andi kaatapan ed Felix a gobernador. 

Act 23:25 Et nansulat na sakey a sulat ya onia so inkasalita to: 

Act 23:26 Si Claudio Lysias ipabano to ed sankatageyan a Gobernador Felix. 

Act 23:27 Saya'n too inerel na saray Judios, et sikato so pateyen da wari, et inlaban ko ya indagok so saray sondalo nen atalosan ko a sikato so taga Roma. 

Act 23:28 Et lapu ed pirawat ko a nakabatan so makasengeg no akin a sikato'y indalem da, sikato'y inlasor ko ed singbatan da: 

Act 23:29 Tan nalmok a sikato so idadalem da ed saray kolkol nipaakar ed gangan da, et angapo so kasalanan to a manepeg ed pamatey odino pangipangaw. 

Act 23:30 Et sanen nipaamta ed siak ya wala so getma a panlipot ed sayan too, tampol a sikato so inbakik ed sika, tan ingangan ko met ed saray, manangidalem to ya onarap ira a mangibaga ed sika na onsumpa ed sikato. 

Act 23:31 Onman a saray sondalos, sirin, unong ed nigangan ed sikara, inala ra si Pablo, tan sikato so inakar da ed labi diman ed Antipatris. 

Act 23:32 Balet dia ed kaimbuasan pinaulian dan saray dikabayo so mila ed sikato, tan pinmawil ira ed Castillo: 

Act 23:33 Et sanen sinmabi ra ed Cesarea, initer da so sulat ed gobernador et indongo ra met si Pablo ed sikato. 

Act 23:34 Et sanen abasa to so sulat, tinepe'to no taga iner a luyag; et nen akabatan to a sikato so taga Cilicia, 

Act 23:35 Inkuan to: Dengelen ta ka a maong sano onsabi so saray mangidadalem ed sika met: et inbilin to a sikato so bantayan da dia ed palacio nen Herodes. 



Act 24:1 Et sanen linmabas so limaran agew, sinmabi sankatageyan a sacerdote Ananias, pati saray pigaran mamasiken, tan sakey a manngaran na Tertulo, marunong a mansalita, et inmarap ira ed gobernador a mangidalem ed Pablo. 

Act 24:2 Et sanen tinawag day Tertulo, ingapo to'n indalem, akuanto: Bangta lapu ed sika agamoran mi baleg a kareenan, tan lapu ed pasakbay mo dakel a mauges so abaat ed sayan nacion, 

Act 24:3 Andi ebas tan di a ed amin a pasen ya inawat mi so saya a sisasalamat na dakel, sankatageyan a Felix. 

Act 24:4 Et pian ag ta ka naabala ed mabayag, kerewen to ed sika a dengelen mo kamin magano onong ed kaabigan mo. 

Act 24:5 Ta aromog mi so sayan too a makasasalot, tan manamaalagey na saray yaalza ed saray amin a Judios ed sankamundoan, et sikato so pangolo ed secta na saray taga Nazaret: 

Act 24:6 A Sikato ninono'to met a pabandayen wari so templo, et sikato so inerel mi: (et labay mi ya okomen onong ed gangan mi: 

Act 24:7 Balet nen akibiang si Coronel Lysias, sikato so inekal to ed saray lima mi ed kapilitan, 

Act 24:8 Tan ingangan to a saray manangidalem ed sikato onarap ira ed sika): a sikato so nayari a pakapikabatan mo, sano nasalaysay mo a dili ed saray amin a bengatla a pangidadaleman mi ed sikato. 

Act 24:9 Et saray Judios akibiang met ira ed panangidalem, a pinatua ra ya ontan so saraya a bengatla. 

Act 24:10 Et si Pablo, nen inandawesan na gobernador a mansalita, inmebat: Bangta amtak a nanlapu ed dakel Ian taon a sika so okom ed sayan nacion, ipaliwawak so katunongan ko a sililiket: 

Act 24:11 Lapu ed nayarian mo ya amtaen, ya ag linmabas ed labindua ya agew a linma ak ed Jerusalem a mikasi komon: 

Act 24:12 Et ag da ak aromog ed templo a miaalaay salita ed siopaman odino mamapaalza ed saray karaklan, angan dia ed templo, angan dia ed sinagoga, odino dia ed ciudad. 

Act 24:13 Et ag da met nay arm paletan ed sika so saray bengatla a pangidadaleman da ed siak natan. 

Act 24:14 Balet say a so patuaen ko ed sika, ya onong ed Dalan a tatawagen da na secta, ontan so inpanlinkor ed Dios na saray atateng mi, a sisiaen ko so amin na saray bengatla a nisulat ed gangan, tan nisulat ed saray profetas; 

Act 24:15 Ya wala so ilalok ed Dios, a sikato met so aalagden a dili na saraya, ya wala naani kioli ed bilay na saray matunong tan ag matunong. 

Act 24:16 Et nisengeg ed say a, andi ebas met a sesesegan ko so sakey a conciensia ya angapo komon so pankasalananan ed Dios tan ed saray totoo. 

Act 24:17 Balet nen linmabas so dakel a taon, linma ak a mangayakar na saray payabol ed baley ko, tan patpatanir: 

Act 24:18 Sanen kaplesan da ra'n ya a gagawaen ko, aromog da ak ya agogolan ed templo, ya angapo so dakel a too odino ingal; ingen waladman so pigara a Judio a taga Asia; 

Act 24:19 A nepeg da komon so pinmatnag ed arap mo, tan mangidalem, no wala ed sikara so antokaman ya onsumpa ed siak. 

Act 24:20 Odino ibaga komon na sarayan dili a totoo, no anto kasi nalmo ran mauges a ginawak, nen wadman ak ed arap na singbatan, 

Act 24:21 No ag ingen lapu bengat ed sayan sakey a salita ya inyakis ko nen manalalagey ak ed pegley da: Nisengeg ed kioli ed bilay na saray inatey so pangokoman yo ed siak ed sayan agew. 

Act 24:22 Balet si Felix, lapu ed amtato a maong so nipaakar ed Dalan, inabala to ra a kuan to: No onlasor si Coronel Lysias salaysayen ko so getmayo. 

Act 24:23 Et inbilin to ed capitan a sikato so bantayan da tan palemewen to ed inkabolor, et ag to sebelan ed angan siopaman ed saray kakaaro to a manpaga ed sikato. 

Act 24:24 Et nen linmabas so pigaray agew, sinmabi Felix, pati si Drusila ya asawa to, a sikato so Judia, et inpatawag to si Pablo, et dinengel to ed sikato so nipaakar ed pananisia ed Cristo Jesus. 

Act 24:25 Et nen nansalitan nipaakar ed katunongan, tan say dang ka, tan say pangokom ya onsabi, akebiew si Felix, et inmebat: Naka la natan, et sano wala so makana a panaon, sika naani patawag ko. 

Act 24:26 Et nanilaloan to a nisengeg ed kinen Pablo sikato so itdan da na pilak, kanian sikato met so inpatawag to a maparanay, tan akisalsalita ed sikato. 

Act 24:27 Balet nen linmabas la so duaran taon, si Felix sinalatan nen Porcio Festo; et lapu ed labay nen Felix so makaala na maong a linawa ed saray Judios, pinaulian to si Pablo ed panangipangawan. 



Act 25:1 Si Festo lanti, sanen linmoob ed saman a luyag linma ed Jerusalem nen kayari talo ran agew a nanlapu ed Cesarea.

Act 25:2 Et saray pangolo na saray sacerdotes tan saray manonaan na saray Judio pinmatnag ira ed sikato, sumpa ed Pablo; et inpikasi ra ed sikato, 

Act 25:3 A kinmerew ira na aboloy a sumpa ed sikato, pian sikato so paitolor to komon ed Jerusalem, a talaranan na saray mamatey ed sikato dia ed dalan, 

Act 25:4 Balet inmebat si Festo, a si Pablo wala a babantayan diman ed Cesarea, tan sikato a dili ngalngali ontainan ya onlar man ed magano. 

Act 25:5 Saray makayari ed sikayo, sirin, kuan to, mila ra ed siak; et no wala so antokaman a kasalanan na saya a too, sikato so idalem yo. 

Act 25:6 Et sanen akiayam ed sikara na ag linmabas so walora odino samplo'y ya agew, linma ed Cesarea; et dia ed kaimbuasan imyorong ed panangokoman, tan ingangan to ya awiten da si Pablo. 

Act 25:7 Et sanen kasabi to, sikato so niliktob na saraya Judio a linma manlapu ed Jerusalem, ya inbaga ra so amayamay tan ambelat a dalem a sumpa ed sikato, ya ag da ayarian a pinatua; 

Act 25:8 Leleg a si Pablo inkuan to ed katunongan ko: Angan onsumpa ed gangan na saray Judios, odino onsumpa ed templo, odino onsumpa ed Cesar, angapo a balot so nankasalananan ko. 

Act 25:9 Balet si Festo, lapu ed pirawa'to so mangala na maong a linawa ed saray Judios, inmbebat ed Pablo, tan inkuan to: Labay mo so onia ed Jerusalem, tan naokom diman ed saraya a bengatla ed arap ko? 

Act 25:10 Balet inkuan nen Pablo: Siaalagey ak ed arap na panangokoman nen Cesar a sikato so manepeg a kaokoman ko: angapo so ginawak a mauges ed saray Judios, onong na kabat mo met la a maong. 

Act 25:11 No akagawa ak, sirin, na antokaman a manepeg ed ipapatey, ag ko sungayen so ompatey: ingen no angapo so katuaan na saraya a bengatla pa pangidaleman na saraya ed siak, angapo so makayari a mangiderew ed siak lapu ed pikakaaro. Ompanon ak ed Cesar. 

Act 25:12 Nen ontan, si Festo, nen ni tepe'to la ed singbatan, inmebat: Ompanon ka ed Cesar, onla ka naani ed Cesar. 

Act 25:13 Et nen linmabas so pigara ya agew, si ari Agripa, tan si Bernice, sinmabi ra ed Cesarea, et nanpabano ra ed Festo.

Act 25:14 Et lapu ed nanayam irad man ed dakel ya agew, si Festo inbaga to so kaliktan nen Pablo ed ari a kuan to: Wala so sakey a too ya atilak dia a pinangaw nen Felix; 

Act 25:15 Nipaakar ed sikato, nen linma ak ed Jerusalem, saray manonaan na saray sacerdotes tan saray mamasiken na saray Judios indalem da ed siak, ya onkekerew ira na dusa a makana ed sikato. 

Act 25:16 Inmebata ak, ed sikara, ya aliwan ugali na saray taga Roma ya iter so siopaman ed pikakaaro, anga ed ag napiarapan na indalem so saray mangidadalem, et naitdan na pankanawnawa a mangilaban ed sikato a dili, nipaakar ed dalem a sumpa ed sikato. 

Act 25:17 Sanen sikara lanti linma dia a nanoolop, ag ak nanabala, no ag ingen dia ed ontombok ya agew imyoiong ak ed panangokoman, et inbilin kon idongo ra so too. 

Act 25:18 Et nen walara ya akaarap so saray mangidadalem, angapo so nipatnag da ya antokaman a kaugsan ya onong na inisip ko wari; 

Act 25:19 Salambengat a sikato so indalem da lapu ed siblangan nipaakar ed religion da, tan nipaakar ed sakey a manngaran na Jesus, ya inatey a sikato so pinatua nen Pablo, ya wala'n mabilay. 

Act 25:20 Et siak, lapu ed manduarua ak ed saray onia a kolkol, tinepet ko no labay to so onla ed Jerusalem, tan diman naokom nipaakar ed saraya a bengatla. 

Act 25:21 Balet nen pinmanon si Pablo, pian sikato so okomen nen emperador, inbilin ko a bantayanda anga ed sikatoy ibakik ed Cesar. 

Act 25:22 Et si Agripa inkuan to ed Festo: Labay ko met komon a narengel itan a too. Nabuas, kuan nen Festo, sikato so narengel mo. 

Act 25:23 Kanian dia ed kaimbuasan, sanen linma si Agripa, tan si Bernice, ed baleg a liket, tan linmoob ira ed panangokoman, ya inolop na coronel, tan saray mablin totoo ed baley, lapu ed gangan nen Festo niakar diman si Pablo. 

Act 25:24 Et inkuan nen Festo: Ari Agripa, tan sikayon amin ya wadia ya akaarap ed sikami: nengneng yo so saya a too a sikato so indalem da ed siak na amin a karaklan na saray Judios ed Jerusalem tan dia met, ya inyakis da ya ag manepeg la a manbilay. 

Act 25:25 Balet aromog ko ya angapo so agawa to a kanepegan ed pamatey; et bangta sikaton dili pinmanon ed Augusto, ninonot ko a sikatoy paiyakar ko. 

Act 25:26 Nipaakar ed sikato angapo so anto kaman a tua a nayarian ko ya isulat ed katawan ko, kanian sikato so inyarap ko ed sikayo, et lalo ed sika, ari Agripa, pian kayari panalaysay, wala so nayarian ko ya antokaman ya isulat. 

Act 25:27 Ta isipen ko ya ag onkatunongan so pamayakar na sakey a pinangaw, ya ag ibaga met so saray dalem a sumpa ed sikato. 



Act 26:1 Et inkuan nen Agripa ed Pablo: Niabuloy ed sika a mansalita ka nipaakar ed sika a dili. Nen ontan, si Pablo inona'to so lima to, tan ginawa to so katunongan to. 

Act 26:2 Igaton koy inkasiak a mapalar, ari Agripa, ta dia ed arap mo nagawaan ko so mankatunongan nipaakar ed amin ya bengatla ya angidaleman da ed siak na saray Judio: 

Act 26:3 Laot la, ta kabat mo ya amin so saray kaugalian tan siblangan ya wala ed saray Judios; kanian kerewen ko ed sika ya imanesan mo ak a dengelen. 

Act 26:4 Say kipapasen na bilay ko lanti nanlapu ed inkaugaw ko, a sikato so pinalabas ko ed pegley na saray kabaleyan ko, nanlapu ed inmuna tan dia ed Jerusalem, kabat ya amin na saray Judio; 

Act 26:5 Sikara kabkabat da ak nanlapu ed inmuna, no labay da a tasian, a nanbilay ak a Fariseo ya ontotombok ed kaletan na muyong na pananisiami. 

Act 26:6 Et natan, lapu ed ilalo ed sipan a ginawa na Dios ed saray atateng mi, manalalagey ak a naokom; 

Act 26:7 Saya a sipan aalagden ya onsabi na saray labindua a kapolian mi, a siseseseg ira a manlinkor ed Dios ed labi tan agew. Et nipaakar ed saya ya ilalo, indalem da ak na saray Judios, O ari! 

Act 26:8 Akin et isipen yo ya ag nayarin sisiaen, no say Dios paolien to ed bilay so saray inaatey? 

Act 26:9 Tua ya inisip ko ed siak a dili a dakel a bengatla so nepeg kon gawaen a sumpa ed ngaran nen Jesus a taga Nazaret. 

Act 26:10 Et ginawak so saya ed Jerusalem: et inpoko'ko ed saray panangipangawan so dakel ed saray sasantos bangta nen saman wala so inawat ko a pakayari ed saray manonaan a sacerdotes; et nen sikara so inpapatey da, inter ko so abobon a sumpa ed sikara. 

Act 26:11 Et dinusak ira ya aminpigapiga ed amin a sinagoga, a pinasoot ko ra a nansalita'y ayew; et napno ak na alabas a sanok ed sikara, inosilan ko ra anga ed saray sananey a baley. 

Act 26:12 Dia ed ontan, sanen manaakar ak ya onla ed Damasko, ya awit ko so abuloy tan gangan na saray manonaan a sacerdotes, 

Act 26:13 Dia ed mampetek so agew, O ari anengneng ko ed dalan so sakey a liwawa nanlapu ed tawen, a maliwliwawa nen say sinag na banua, a linmiktob ed siak tan ed saray akila ed siak. 

Act 26:14 Et sanen apasag kami ya amin ed dalin, nadngel ko so sakey a voces a kuan to ed siak ed salita na Hebreo; Saulo, Saulo, akin ya ousilan mo ak? Mairap ed sika so mangidepak na utok. 

Act 26:15 Et inkuan ko: Siopa ka, Katawan? Et say Katawan, inkuan to ed siak: Siak si Jesus ya ousilan mo. 

Act 26:16 Balet onbangon ka, tan onalagey ka ed saray salim; ta lapu ed sayan kanonotan pinmayawar ak ed sika, pian igaton taka a ministro tan tasi ed saray bengatla ya anengneng mo tan saray bengatla a ipayawar ko ed sika, 

Act 26:17 Ya ilaban ta ka ed baley, tan ed saray Gentiles, a sikara so pangibakian ko ed sika, 

Act 26:18 Pian lukasan mo so kamataan da, pian ompawil ira ed liwawa a manlapu ed kabilungtan, tan manlapu ed pakayari nen Satanas onla ra ed Dios, pian awaten da so panamaandi ed saray kasalanan, tan say tawir a pakapinabang ed saray napasantos lapu ed pananisia ed siak. 

Act 26:19 Kanian, ari Agripa, agak sinmumpa ed mangatatawen a payawar; 

Act 26:20 No ag ingen inpakabat ko ya inmuna ed saray taga Damasco, tan ed Jerusalem, tan ed amin a dalin na Judea, tan ed saray Gentiles, a mansibkel ira, komon tan onpawil ira ed Dios, a mangawa ra na saray manepeg ed pagbabawi. 

Act 26:21 Lapu ed saya, saray Judios inerel da ak ed templo, et labay da ak warin pateyen. 

Act 26:22 Sanen agamoran ko lanti so tulong na Dios, manalalagey ak ya anga ed saya ya agew a mamatua ed saray ankekelag tan ankakabaleg, ya ag ko salitaen so antokaman ya ag inbaga na saray profetas tan si Moises, ya onsabi; 

Act 26:23 A si Cristo nakaokolan nen saman a manirap, et sikato so onuna ed kioli ed bilay na saray inaatey, pian ipaamta to so liwawa ed baley na Israel tan ed saray Gentiles, 

Act 26:24 Et sanen manpapaliwawa na ontan ed pankakatunongan to, si Festo kuan to ed maksil a voces: Makulangkulang ka, Pablo; say karakel na kakabatan mo pagmaliwen to ka a makulangkulang. 

Act 26:25 Balet si Pablo kuan to: Aliwa ak a makulangkulang sankablian a Festo; no ag ingen ooliten ko so saray salita a matua tan maalas, 

Act 26:26 Ta say ari amta to so saray an bengatla, a dia ed sikato mansalita ak a mabolos: ta kabat ko ya angapo so niamot ed sarayan bengatla dia ed sikato; ta saya ag agawa ed sakey a sokong. 

Act 26:27 Ari Agripa, Manisia ka ed saray profetas? Amtak a manisia ka. 

Act 26:28 Et si Agripa inkuan to ed Pablo: Dia ed dagdaiset a salita naoyot mo ak a mancristiano. 

Act 26:29 Et inkuan nen Pablo: Labay komon na Dios, a dia ed dagdaiset odino dia ed dakel, aliwa labat a sika no ag saray amin met a manderengel ed siak natan, magmaliw kayo komon a singa siak, likod labat ed sarayan balor. 

Act 26:30 Et inmalagey so ari, tan say gobernador, tan si Bernice, tan saray akayurong ya ibara: 

Act 26:31 Et sanen tinmainan ira, nagsisalita ra ed sakey tan sakey, a kuan da: Angapo so antokaman a ginawa na sayan too a manepeg ed pamatey odino ed pangipangaw. 

Act 26:32 Et inkuan nen Agripa ed Festo: Nayarian mo komon ya ibolos so saya a too, no ag pinmanon ed Cesar. 



Act 27:1 Et sanen nigangan a mansakay kami ya onla ed Italia, initer da si Pablo tan arum ni a pinangaw ed sakey a capitan a manngaran na Julio, ed compania nen Augusto. 

Act 27:2 Et nen linmugan kami ed sakey a sakayan a taga Adrumeto a ngalngali mansakay ed saray pasen ed gilig na Asia, tinmulak kami ya ibami si Aristarco, sakey a Macedonio a taga Tesalonica. 

Act 27:3 Et dia ed ontombok ya agew dinmoong kami ed Sidon: et maong so inpangimaton nen Julio ed Pablo, et inabuloy to ed sikato ya onla ed saray kakaaro to, pian manga ko na maong a linawa. 

Act 27:4 Et nen tinmula'kamin nanlapud man, nansakay kami ed nasaniban na Chipre lapud no sumlang so dagem. 

Act 27:5 Et sanen alabsanan mi so dayat ed petek na Cilicia tan Pamfilia, sinmabi kami ed Mira, sakey a ciudad na Licia. 

Act 27:6 Et say kapitan akalmo na sakey a sakayan a taga Alejandria a mansasakay ya onponta ed Italia; et inlugan to kami ed sikato. 

Act 27:7 Et sanen nansakay kami a matantan ed dakel ya agew, masuyat so insabi mi ed petek na Gnido; lapu'd ag kami arawyan na dagem, nansakay kami ed nasaniban na Creta, ed petek na Salmon; 

Act 27:8 Et nen dinigdigmi so gilig na saya ed masuyat, sinmabi kami ed sakey a pasen ya inngaran na Maong a Doroongan, ya asinger diman so baley na Lasea. 

Act 27:9 Et sanen apalabas so dakel ya agew, tan maatap la so panagsakay ta alabas la so panagayuno, sinimbawa ra nen Pablo, 

Act 27:10 Et inkuan to ed sikara: Lalaki, nanengneng ko a say panagsakay mangiter na kairapan tan dakel a kaugsan, aliwa labat ed awit tan say sakayan, no ag dia ed saray bilay tayo met. 

Act 27:11 Balet say kapitan lalo a sinisiato so piloto tan say makankien na sakayan, nen saray sinalita nen Pablo. 

Act 27:12 Et lapud aliwa'n maong a panabalaan so saman a doroongan, saray karaklan inpanonot da ya ontolak irad man, ag la piga no makasabira ed Fenix, et manabalarad man; a sikato so doroongan na Creta, ya arap ed baybay a bukig, tan abalaten a bukig. 

Act 27:13 Et sanen sinmibok na daiset so abalaten a dagem, inisip da ya agamoran da so pirawat da; intagey da so saray pataga, tan nansakay ira a nandigdig ed asinger ed Creta. 

Act 27:14 Balet ag abayag, sinmiplog nanlapud man so sakey a dagem a bagyo, ya ya inngaran na Euroclidon: 

Act 27:15 Et nen nipalir so sakayan, et ag napokpokan a sumlangen na dagem, pinaulian mi, et sinonson kami dagem. 

Act 27:16 Et sanen binmatik so sakayan ed sanib na sakey a melag a polo ya inngaran na Clauda, samsamet ya ayarian mi ya insinger so bote: 

Act 27:17 Et nen nitagey da, ginawa ra so pamaakaran a pamalkes ed sakayan; et lapu ed antakot da so onsadsad ed Sirte, inleksab da so saray layag, et ontan da so saray sinonson na dagem. 

Act 27:18 Et sanen pinaspas kami mapalalo a bagyo, ya dia ed ontombok ya agew ingapo ra so nanbantak na awit; 

Act 27:19 Et dia ed komatlo ya agew, ed saray kalimaan dan dili inbantak da so saray kagawaan na sakayan. 

Act 27:20 Et nen ag sinminag so agew odino saray bitewen ed sikami ed dakel ya agew, et binakbak kami bagio ya aliwan melamelag, abalang la ya amin so ilalo mi a nilaban. 

Act 27:21 Et lapu ed abayag la ya ag ira angan, nen ontan, inmalagey ed pegley da si Pablo, et inkuan to: Lalaki, dinmengel kayo komon ed siak, et ag itayo komon inmalis ed Creta, et ag komon naako so saya ya irap tan kaugsan. 

Act 27:22 Et natan simbawaen ta kayo a pabiskegen yo so linawa yo; ta angapo naani nabalang a bilay ed sikatayo, no ag bokor na sakayan. 

Act 27:23 Ta kalabian inmalagey ed abay ko so sakey ya angel na Dios a makankien ed siak a panlilinkoran ko, 

Act 27:24 A kuanto: Ag ka antakot, Pablo; kaokolan ya ompatnag ka ed arap nen Cesar, et nia, say Dios inyabuloy to ed sika so amin ya ibibam a mansasakay. 

Act 27:25 Kanian, lalaki, manilalo kayo: ta manisia ak ed Dios a nagawa so onong na nibaga ed siak. 

Act 27:26 Ingen kaokolan a nisadsad itayo ed sakey a polo 

Act 27:27 Et sanen sinmabi komalabinapat a labi, nen pawilpawil kami ed dayat ya Adriatico, nen mamepegley labi, saray marinero, inisip da ya akaasinger ira ed sakey a dalin; 

Act 27:28 Et tinokor da, et aromog da so duamplo a depa a kaaralem: et nen naogonoyan la tinokor da lamet, et kabatuan, aromog da so labindua a depa. 

Act 27:29 Et lapu ed antakot da so nisarsar ed kabatuan, inpelag da so apatiran pataga dia ed obet na sakayan, et pirawat da ya onkabuasan la. 

Act 27:30 Et saray marinero, nen nononoten da so ontainan ed sakayan ya inlepsag day bote ed dayat, a say baraan da, labay da ya ipeiag so saray pataga ed onaan, 

Act 27:31 Si Pablo inkuan to ed capitan tan ed saray sondalos: No ag iraya manayam labat ed sakayan, ag yo nayari nilaban. 

Act 27:32 Nen ontan, saray sondalos kinesat da so saray lubir na bote, et pinaolian dan naplag. 

Act 27:33 Et leleg na ag inbutay na agew, si Pablo sinimbawa to ra ya amin pian mantagano ra, a kuan to: Natan sikato so komalabinapat ya agew a manaalagar kayo tan nantepel kayo na eras, ya angapo so kinan yo a balot. 

Act 27:34 Kanian kerewen ko ed sikayo a mantagano kayo: ta saya nipaakar ed kasil yo; ta angapo naani nabalang ya angan lamang sakey a buek na olo yo. 

Act 27:35 Et nen nibagato so saya, tan angala na tinapay, et akisalamat ed Dios ed arap da ya amin: et pinisag to, et ginmapo ya angan. 

Act 27:36 Nen ontan binmiskeg so linawara ya amin, et angan ira met. 

Act 27:37 Et amin a too ya wala ed sakayan, duanlasus pitomplo tan anem a katao kami. 

Act 27:38 Et nen napsel laran angan, pinalemewan da so sakayan, ya inbantak da so trigo dia ed dayat. 

Act 27:39 Et nen binmutay la so agew, ag da amta so dalin: balet alikas da so sakey a taew ya wala so baybay to, a sikato so nannononongan da, no nayarian da a pangidoongan da na sakayan. 

Act 27:40 Et sanen inikbanan da so saray pataga, pinaolian da ra ed dayat, et insan inokbar da met so saray singer na timon: et nen intagey da ed dagem so layag ed unaan, inmarap ira ed gilig. 

Act 27:41 Et nen akasabi ra ed sakey a pasen a nansalipongpongan duaran dayat, insarsar da so sakayan; et say dolong na sakayan nikotep tan ag la makagalaw, balet say obet abagbag lapu ed biskeg na saray daluyon. 

Act 27:42 Et say getma na sayar sondalos pateyen da so saray pinangaw, ompan wala so onlangoy ed sikara et ontainan ira.

Act 27:43 Balet say capitan, lapu ed labay to ya ilaban si Pablo, sinebelan to ra ed getmara: et ingangan to a saray makayari ya onlangoy ontaboy ira ya onona tan onsakbit ira ed dalin! 

Act 27:44 Et saray arum manpaltaw ira ed saray tabla, et saray arum manpaltaw ira ed bengabengatla a kagawaan na sakayan. Et ontan so agawa, a nilaban ira ya amin a sinmakbit ed dalin. 



Act 28:1 Et sanen nilaban kami la, sikato so inpikabat mi a say polo manngaran na Melita. 

Act 28:2 Et saray atap a totoo pinatnagan da kami na sankaabigan a linawa: sanen dinangatan da so sakey a paptangan, inako ra kami ya amin, lapu ed uran ya onpepelag, tan lapu ed betel. 

Act 28:3 Et sanen akapantipon si Pablo na amaga a sangasanga na kiew, et inbontok to ra ed apuy, pinmaway so sakey ya uleg dia ed petang, tan pinmeket ed lima to. 

Act 28:4 Et sanen anengneng na saray atap a totoo so ayep a binmitin ed lima to, inkuan da ed sakey tan sakey: Ag napanduaruaan a sayan too akapatey, a sikato, angaman nilaban ed dayat, say Katonongan ag to pinaulian a manbilay. 

Act 28:5 Angaman onman sikato inpagpag to so ayep ed apuy, et angapo so mauges ya apasabi to. 

Act 28:6 Ingen aalagden da ya onlarag, odino bigla ya ompatey: balet sanen abayag la ra ed panaalagar da, et anengneng da ya angapo so mauges ya onsabi ed sikato, pinasimbalo ra so kanonotan, da, et inkuan da a sikato so sakey a dios. 

Act 28:7 Et dia ed saray kaabay na saman a pasen wala ray daldalin na manonaan ed saman a polo, a manngaran na Publio; a sikato so angako ed sikami, et pinarawes to kami a taloy agew, dia ed mapagalang a linawa! 

Act 28:8 Et nibana a say ama nen Publio wala ed dokolan ya agmakayari ed petang, tan manbawas na manotot: dia ed saman linmoob si Pablo a ninengneng to, et nen ayari ya akikasi, intapew to ray lima to ed sikato, apaabig to. 

Act 28:9 Et sanen agawa ya, saray arum ya walaan na sakit met ed saman a polo, linma ra et atambal ira: 

Act 28:10 Ya indayew da kami ed saray dakel met a dayew: et sanen nansakay kami, inlugan da ed sakayan so bengabengatlan nakaokolan mi. 

Act 28:11 Et sanen linmabas so taloy bulan, nansakay kami ed sakey a sakayan a taga Alejandria, a nanabala ed saman a polo, a say tanda to, saya: Say siping a sanagi. 

Act 28:12 Et nen dinmoong kami ed Siracusa, nanayam kamir man a taloy agew. 

Act 28:13 Nanlapud man, nen linmiber kami, akasabi kami ed Regio: et nen linmabas so sakey ya agew dinmagem na abagat, et dia ed komaduan agew sinmabi kami ed Puteoli: 

Act 28:14 A diman so akaromogan mi agagi, et kinerew da ed sikami a manayam kami ed sikara a pitoy agew: et ontan so insabi mi ed Roma. 

Act 28:15 Et nanlapud man saray agagi, nen nadngelan da kami, linmara ya inabet da kami anga ed Plaza nen Appio, tan saray talora a Taberna: et nen anengneng to ra nen Pablo, akisalsalamat ed Dios, et binmiskeg so linawa to. 

Act 28:16 Et nen linmoob kami ed Roma, say capitan inyawat to so saray pinangaw ed capitan na saray bantay ed Pretorio; et niabuloy ed Pablo a manayam a bokor ed abung to, pati sakey a sondalo a bantay ed sikato. 

Act 28:17 Et agawa a nen linmabas so taloy agew, tinawag to so saray manonaan na saray Judios, et nen atiptipon lara, inkuan to ed sikara: Siak, lalaki ya agagi, angaman angapo so agawak a sumpa ed baley, odino ed saray kaugalian na saray atateng tayo, niawatak a pinangaw, nanlapu ed Jerusalem, ed lima na saray taga Roma: 

Act 28:18 Sikara, nen asalaysay da ak, labay da ak wari a bolosan, lapu ed angapo so makasengeg ed siak a kanepegan na pamatey. 

Act 28:19 Balet sanen sinumpa so saray Judios apasoot ak a pinmanon ed Cezar, ya aliwa a lapu ed wala so pangidaleman ko ed baley ko. 

Act 28:20 Eapu ed saya a sengegan, lanti tinawag takayo pian napinengnengan tan napisalitaan takayo: ta lapu ed ilalo na Israel abalor ak ed saya'n golonggolong. 

Act 28:21 Et inkuan da ed sikato: Ag kami angawat na saray sulat a nanlapu ed Judea a nipaakar ed sika, tan angapo met ed saray agagi so linmadia ya angidalem, odino nansalita na mauges nipaakar ed sika. 

Act 28:22 Balet pirawat mi a narengel ed sika no anto so kanonotan mo: ta no nipaakar ed sayan secta, akabatan mi e nasasalita sumpa ed ganagana'y pasen. 

Act 28:23 Et sanen tinandaan da ed sikato so sakey ya agew, linma ra so dakel ed sikato ed nagtuloyan to; et nanlapu ed kabuasan anga ed ngarem, ed sikara impaliwawa to so agawa, a pinatua to so panarian na Dios, tan kinalaran to ra nipaakar ed Jesus dia ed panamegley na gangan nen Moises tan saray profetas 

Act 28:24 Et saray arum anisia ra ed saray salita to, et saray arum ag ira anisia. 

Act 28:25 Et sanen ag ira nankakasakey; tinmainan ira, nen kapangibaga nen Pablo na sakey a salita: Maong so inpansalita na Espiritu Santo ed panamegley nen profeta Isaias, et saray atateng tayo, 

Act 28:26 A kuan to: Onla ka ed sayan baley, et ibagam: Dia ed layag makadngel kayo naani, et ag yo naani natalosan; Et anta nengnengnengen yo, nanengneng yo naani et ag yo naani nibiig: 

Act 28:27 Ta say puso na sayan baley tinmaba, Et dia ed saray layag da dinmengel ira a sibebelat; Et inlikdem da so saray mata ra: Pian ag ira makanengneng ed saray mata ra, Tan makadngel ed saray layag da, Tan makatalos ed puso ra, Tanmagbabawira komonlamet, Et sikara komon so tambalen ko. 

Act 28:28 Amtaen yo, sirin, ya ampait na Dios so saya a kilalaban ed saray Gentiles: et ondengel met ira naani. 

Act 28:29 Et nen nibaga to so saray salita, tinmainan so saray Judios, a nansisiblangan ira na baleg ed inkasika ran dili. 

Act 28:30 Et si Pablo nanayam a duay taon a masimoon ed dilin abung ya inabangan to; et inawat to ra ya amin so linma ed sikato, 

Act 28:31 Ya inpupulong to so panarian na Dios, tan inbabangat to so saray bengatlan nipaakar ed Katawan a JesuCristo, dia ed mabolos, ya angapo so siopaman a nansebel ed sikato. 

PANGASINENSE II Corinthians


2Co 1:1 Si Pablo, apostol nen Cristo Jesus lapu ed linawa na Dios, tan si Timoteo ya agimi, dia ed iglesia na Dios ya wala ed Corinto, pati saray amin a sasantos ya wala ra ed lapag na Achaya: 

2Co 1:2 Say gracia ed sikayo tan kareenan a manlapu ed Dios ya Ama tayo tan say Katawan a Jesu-Cristo. 

2Co 1:3 Bendito so Dios tan Ama na Katawan tayon Jesu-Cristo, say Ama na saray panangasi tan Dios na ami ligliwa; 

2Co 1:4 A sikato so manligliwa ed sikatayo ed amin a panermenan tayo, pian nayarian tayo'n ligliwaen so saray wala ed bengatla'n panermenan, ed samay ligliwa ya diad sikatayon dili, inpanligliwa na Dios. 

2Co 1:5 Ta onong ed indaak na saray irap nen Cristo ed sikatayo, ontan met so idaak na pakaligliwa tayo lapu ed Cristo. 

2Co 1:6 Et no sikami nairapan, sikatoy makasengeg bengat ed pakaligliwa tan kilalaban yo; odino naligliwa kami, makasengeg ed pakaligliwa yo, a sikato so mangawa na anos a mangitepel ed saraya'n irirap ya itepel mi met: 

2Co 1:7 Ta say ilalo mi lapu ed sikayo malet; ya amta mi, a no kaonongan so kalanor yo ed saray irirap, ontan yo met ed pakaligliwa. 

2Co 1:8 Ta ag mi labay komon ya ag yo naamtaan, agagi, so nipaakar ed ermen mi a sinmabi ed sikami ed Asia, ya analonggaring na amayamay ed pakayari mi, a panduaruaan mi angan say bilay: 

2Co 1:9 Tua, sikamin dili wala ed war ed loob min dili so dusa na ipapatey, pian ag kami komon manmatalek ed sikamin dili, no ag dia ed Dios ya amangon ed saray inaatey: 

2Co 1:10 A sikato so angilaban ed sikami ed ontan a kabaleg na ipapatey, tan ilaban to kami: dia ed sikato lan-lamang so angipasenan mi ilalo mi ta sikato met nilaban to kami; 

2Co 1:11 Sikayo met mantotulongan kayo ed kakanaan mi dia ed pikakasi yo; pian lapu'd langkap ya initer ed sikami ed panamegley na dakel a to-, saray salamat niiter ira met ya gawaen na dakel a to-o ed kakanaan mi. 

2Co 1:12 Ta say panliketan mi saya, say tasi na conciencia mi, dia ed kasantosan tan kaoyamoan na- Dios aliwan dia ed kakabatay laman, no ag dia ed gracia na Dios, nanaluar kami dia ed mundo, tan lalo a toloy a nipaakar ed sikayo. 

2Co 1:13 Ta angapo so isulat mi ed sikayo ya arum a bengatla no ag saray abasa yo, odino saray pinatua yo met, tan ilaloan ko ya patuaen yo ya anga ed kasampotan: 

2Co 1:14 Singa met inpangipatua yoy inkasikami dia ed daiset, ta sikami so gloria yo, singa met sikayo so kien mi; dia ed agew na Katawan tayon Jesus. 

2Co 1:15 Tan dia ed sayan panamatalek ninonot ko so onla ed sikayo ya onona, pian naala yo so komaduan liket, 

2Co 1:16 Tan onlabasak ed sikayo onla ak ed Macedonia, tan lamet manlapu ed Macedonia onla ak ed sikayo, tan paibasbas ak ed sikayo no onla ak ed Judea. 

2Co 1:17 Sanen inisip ko so saya sirin, inpanengneng ko kasi so kaoman na linawak? odino saray bengatla a nonoten kon gawaen, nonoten ko ra ya onong ed laman, pian wala ed siak komon so on, on, tan andi, andi? 

2Co 1:18 Et singa say Dios matoor, say salita mi ed sikayo aliwan on tan andi. 

2Co 1:19 Ta say Anak na Dios, si JesuCristo, a sikato so nipulong ed sikayo lapu ed sikami, a salanti lapu'd siak, tan si Silvano tan si Timoteo, aliwa ya on tan andi, balet dia ed sikato so on. 

2Co 1:20 Ta angan dakel so saray sipan na Dios, dia ed sikato so kawalaan na on: kanian dia ed sikato met so kawalaan na Amen, gloria na Dios lapu ed sikatayo. 

2Co 1:21 Natan say mamaelet ed sikami pati sikayo dia ed Cristo, tan nanlana ed sikatayo, say Dios; 

2Co 1:22 A sikato met so ed sikatayo, tan angiter ed sikatayo na sanla na Espiritu dia ed kapusoan tayo. 

2Co 1:23 Et tawagen ko so Dios a panagkatasi kamareruak, lapu ed pangilaban ko ed sikayo agak ni linma ed Corinto. 

2Co 1:24 Aliwan say uleyan mi pananisia yo, no ag ingen mananulong kami ed liket yo: ta lapu ed pananisia sialagey kayo.



2Co 2:1 Et ginetmak la ed inkasiak a dili, ya agak ditan onla lamet ed sikayo a maermen ak. 

2Co 2:2 Ta no panermenen takayo, siopa sirin naani so mamaliket ed siak, no ag say apaermen lapu ed siak? 

2Co 2:3 Tan insulat ko so sayan bengatla, ompan lamang no sano onsabi ak et manermenak a manlapu ed saray nepeg kon panliketan; mailalo ak ed sikayo'n amin a say liket ko sikato so liket yo'n amin. 

2Co 2:4 Ta dia ed saray dakel ya ermen tan irap na puso, insulat ko ed sikayo ed dakel a lua; aliwan piano naermenan kayo komon, no ag ingen pian nakabatan yo so arok a nasnaspot ed sikayo. 

2Co 2:5 Et nosiopaman so akapaermen, ag to ak apaermen a bokor no ag (agpa komon makapabelat ya ed sikayo na alabas) amin yo met. 

2Co 2:6 Masarag la ed ontan a too so satan a dusa ya inpasen day dakdakel ed sikayo; 

2Co 2:7 Manwarin ontan nepeg yo komon a perdonaen tan ligliwaen yo, ag la piga no sayan too nalener ed alabas ya ermen to. 

2Co 2:8 Kanian pikasik ed sikayo ya paeleten yo'y aro yo ed sikato. 

2Co 2:9 Lapud saya met insulat ko, pian naamtaan ko so pakasali ed sikayo, no matolok kayo kasi ed ami bengatla. 

2Co 2:10 Et samay pamerdonaan yo na bengatla, perdonaen ko met: ta say pinerdonak met ed bengatla, sikatoy penerdonak dia ed kakanaan yo, sikatoy pinerdonak sirin ed arap nen Cristo; 

2Co 2:11 Pian si Satanas ag komon manalonggaring ed sikatayo ed bengat la; ta aliwa itayon andi kabat ed saray kasiliban to. 

2Co 2:12 Natan Diad samay insabik ed Troas lapu'd evangelio nen Cristo, tan sanen sakey a kaput so alukasan ed siak dia ed Katawan; 

2Co 2:13 Ag nandeen so kalakal ko ta ag ko aromog si agik a Tito: balet sanen nanpatanir ak ed sikara, pinmikal ak a linma ed Macedonia. 

2Co 2:14 Et salamat ed Dios, a sikato lawas so mangibasbas ed panalo mi dia ed Cristo, tan ipatnag to ed panamegley mi so balingit na karonongan to dia ed amin a pasen. 

2Co 2:15 Ta sikami 'ray makaroyroyo'n balingit nen Cristo ed Dios, diad saray nilaban, tan diad saray nabalang; 

2Co 2:16 Ed saray arum angob kami ipapatey ed ipapatey; ed saray arum balet angob kami bilay ed bilay Tan siopa kasi asusto ed sarayan bengatla? 

2Co 2:17 Ta aliwa kamin singa saray dakel a manderal na salitay Dios: no ag ingen dia ed katuaan, singa salitay Dios, ed arap na Dios mansalita kami dia ed biang nen Cristo. 



2Co 3:1 Gagapoan mi lamet kasi ya imatalek so inkasikami'n dili? odino nakaokolan mi ta ni singa gawa na saray arum, ya mansulat na panangitalek ed sikayo odino manlapu ed sikayo? 

2Co 3:2 Sikayo 'ray sulat mi, a nisulat ed kapusoan mi, anita tan babasaen na saray amin a katooan; 

2Co 3:3 Bangta nipatnag la a sikayo so sakey a sulat nen Cristo, ya na linkoran mi, nisulat aliwa'n dia ed tinta, no ag ingen dia ed Espiritu na mabilay a Dios; aliwan dia ed saray tabla a bato, no ag ingen dia ed saray tabla na kapusoan a laman. 

2Co 3:4 Tan sayan panmatalek mi ed Dios wala'd sikami ed panamegley nen Cristo ed Dios: 

2Co 3:5 Aliwan lapu'd asusto kami ed inka sikamin dili, a mangisip na bengatla'n singa nanlapu ed sikamin dili; no ag ingen say inkasusto mi nanlapu ed Dios; 

2Co 3:6 A sikato met so nangawa ya inkasusto kamin manangasikaso na balon sipan; aliwa a say letra, no ag say espiritu to; ta say letra mamatey, balet say espiritu to mangiter na bilay. 

2Co 3:7 Et no say mangiiter na patey wari nisulat ed saray letras, tan nitatak ed saray bato, sinmabi a pati gloria, dia ed ontan a saray anak nen Israel ag da ayarian ya inseleng so mata ra ed lupa nen Moises a nisengeg ed gloria na lupa to; a sikato so gloria a naomas la: 

2Co 3:8 Panon ya ag magmaong kasi ya wala so gloria na mangiter ed espiritu? 

2Co 3:9 Ta no say mangiter na kadusa wala so gloria to lalo nin ondaak ed gloria so mangiter na katonongan. 

2Co 3:10 Ta dia ed tua say agawan magloria ag agawa ya magloria ed sayan kipapasen, makalanor ed samay gloria a manalonggaring. 

2Co 3:11 Ta no samay manganga wala so gloria to nen saman, lalo ni ya walaan na gloria so ag naandi lawas. 

2Co 3:12 Bangta wala sirin so ontan ya ilalo agamilen mi baleg a kabayanian ed pansalita, 

2Co 3:13 Tan ag tayo gawaen a singa si Moises, ya ininan to na sakbong so lupa to, pian saray anak nen Israel ag da niselang so matara ed pangangaan na saman a naandi; 

2Co 3:14 Et saray kaisipan da kinmigtel; ta anga ed sayan agew ed pakapangbasa ed sikara na Daan a Sipan saman met nin lamang sakbong ag ni nakal; ya ag nipuyan ed sikara ya sayan sakbong naka'la dia ed Cristo. 

2Co 3:15 Et angga ed sayan agew, no nabasa ra si Moises, sakey a sakbong so ontapew ed puso ra. 

2Co 3:16 Et kapigan man ya ipawil na too ed Katawan, say sakbong naekal, 

2Co 3:17 Natan say Katawan sikato so Espiritu: tan no iner so kawalaan na Espiritu na Katawan, diman so kawalaan na kawayangan. 

2Co 3:18 Balet sikatayo'n amin, ya ag asakbongan so lupa, nengnengnengen tayo a singa dia ed sakey ya salming so gloria na Katawan, apagmaliw itayon mipadpara ed talintao to manlapu ed gloria anga ed gloria, singa manlapu ed Katawan so Espiritu. 



2Co 4:1 Kanian bangta wala ed sikami so panangasikaso, onong ed agamoran mi ya panangasi, ag kami onkapuy; 

2Co 4:2 No ag ingen inpolisay mi so saray maamot a bengatla ran makapa-baing; ya ag kami manakar ed kasiliban tan ag mi pikeweten so salita na Dios; no ag ingen diad inkipaliwawa na katuaan imatalek mi sikamin dili ed conciencia na balang to-o ed imaton na Dios. 

2Co 4:3 Et angan say evangelio tayo asakbongan ni, asakbongan ed saray nabalang: 

2Co 4:4 Et dia ed sarama'y say dios na saya'n panaon binulag to so kaisipan da lapu'd ag panisia, pian say silew na evangelio na gloria nen Cristo a sikato so talintao na Dios, ag komon onsinag ed sikara. 

2Co 4:5 Ta ag mi ipulong so inkasikamin dili, no ag si Cristo Jesus a Katawan, tan sikami ed pasen ya ariripen yo lapu ed aro nen Jesus. 

2Co 4:6 Ta say Dios so nankuan: Say silew onsindag ed saray kabilungetan, a sikato so anindag ed saray kapusoan tayo, a mangiter ed silew na karonongan na gloria na Dios ed lupa nen Jesu-Cristo. 

2Co 4:7 Et wala so sayan kayarian tayo ed vaso a pitek, pian say sankatageyan ya inkabaleg na pakayari kien komon na Dios, ya ag manlapu ed sikatayo: 

2Co 4:8 Naeletan kami ed balang diking et ag kami nairapan; manduarua kami, et ag naekal so panilalo mi; 

2Co 4:9 Naosilosilan et ag akaindan; gineba et ag iti abagbag; 

2Co 4:10 Lawas aawiten mi ed liberliber na laman mi so ipapatey nen Jesus, pian say bilay met nen Jesus nipatnag ed saray laman mi. 

2Co 4:11 Ta sikami a manbilay niawat kami lawas ed ipapatey nisengeg ed Jesus, pian say bilay met nen Jesus nipatnag ed laman tayo a maipapatey. 

2Co 4:12 No ontan sirin say ipapatey so mangawa ed sikami, et say bilay dia ed sikayo. 

2Co 4:13 Balet bangta wala man so espiritu na pananisia, onong ed nisulat, anisia ak, kanian nansalita ak; manidi kami met, kanian mansalita kami met; 

2Co 4:14 Amta mi a say amangon ed Katawan a Jesus, bangonen to kami met lapu ed Jesus, tan ipatnag to kami pati sikayo. 

2Co 4:15 Ta amin a bengatla lapu ed sikayo; pian say gracia, ondakel lapud pinanabang na dakel, mangawa na idaak na pisasalamat ed gloria na Dios. 

2Co 4:16 Kanian ag kami onkapuy; et angan say to-o mi ed paway onderal, say to-o mi ed loob onbalo ya inagew-agew. 

2Co 4:17 Ta say anlemew ya ermen mi a sikatoy magangano, mangawa ed sikami ed tagey tan alablabas ni ed kaatagey na sakey a maando a belat na gloria; 

2Co 4:18 Bangta ag kami onnengneng ed saray bengatlan nanengneng, no ag ingen dia ed saray ag nanengneng: ta saray nanengneng ag ira maando, balet saray ag nanengneng maando ra. 



2Co 5:1 Ta amta tayo a no say abung dia ed dalin, say tabernaculo tayo, naderal, wala so sakey ya abung tayo ya ag ginawa na aray lima, maando, dia ed saray tawen. 

2Co 5:2 Ta tua dia ed saya maningel itayo, panpilalekan ti marlang a nakawesan so ayaman tayo a salanti manlapu ed tawen: 

2Co 5:3 No dia ed tua naalmo ra itayo a sikakawes dia ed saman ya agew tan aliwan lakseb. 

2Co 5:4 Ta tua sikatayo'n wala ed sayan tabernaculo maningel itayo a nabebelatan; aliwan piano nalakseban itayo no ag ingen pian nakawesan itayo, pian say maipapatey sikato so akmonen na bilay. 

2Co 5:5 Et say nangawa ed sikatayo ed sayan bengatla say Dios, sikato so angiter ed sikatayo na tanda na Espiritu. 

2Co 5:6 Kanian wala itayo lawas ed malet ya ilalo, tan amta tayo a legan tayo ed abung dia ed laman, andiitayo ed Katawan. 

2Co 5:7 (Ta manakar itayo lapu ed pananisia, aliwa'n lapu'd pakanengneng); 

2Co 5:8 Wala itayo ed malet ya ilalo, kuan ko, tan lablabay tayo'y andi ed laman, no ag say wala itayo ed abung na Katawan. 

2Co 5:9 Kanian gawaen ti getma, tayo, angan dia ed abung odino andi ed abung, wala itayo komon a makaroyroyo ed sikato. 

2Co 5:10 Ta nakaokolan ya onpatnag itayo ed panangokoman nen Cristo; piano balang sakey awaten to so saray agawaan to ed laman, onong ed ginawa to, maong odino mauges. 

2Co 5:11 Kanian amta mi takot ed Katawan, bibilinen mi ray to to-o; et nipatnag kami ed Dios; tan ilaloan mi a nipatnag kami met ed saray conciencia yo. 

2Co 5:12 Ag mi imatalek lamet so inkasikami a dili ed sikayo, no ag ingen itdan mi kayo na kigloria yo lapu ed sikami, pian wala so yebat yo ed saray ongloria dia ed pakanengneng, et aliwan dia ed puso. 

2Co 5:13 Ta angan onkulangkulang kami; sikatoy nipaakar Dios: angan makalakal kami, sikatoy nipaakar ed sikayo. 

2Co 5:14 Ta say aro nen Cristo pasooten to kami; ta isipen mi, a no inatey so sakey lapu ed amin, sirin amin da inatey ira nen saman; 

2Co 5:15 Tan sikato so inatey lapud amin, pian saray manbilay ag ira manbilay komon na andokdokey ed sikaran dili, no ag dia ed saman so inatey lapu ed sikara tan inmolin binmilay lamet. 

2Co 5:16 Kanian manlapu'd natan tan say arapen angapo so amta mi a to-o onong ed laman; angan naamtaan mi ni si Cristo onong ed lamang, natan ag mi la amta. 

2Co 5:17 Kanian no siopaman a to-o wala ed Cristo, sikato so sakey a balo'n pinalsa: saray daan a bengatla linmabas la ra; nia, nagmaliw iran balo. 

2Co 5:18 Et ami ganagana kien na Dios, ya inpipolangan to itayo ed sikaton dili, ed panamegley nen Cristo tan inter to ed sikatayo so ministerio na pipolangan; 

2Co 5:19 Nepeg ya amtaen, ta say Dios wala ed Cristo a pipopulanganen to so mundo ed sikaton dili, ag to la ibibilang ed sikara so saray kasalanan da, tan inmatalek to'd sikami so salita na pi pulangan. 

2Co 5:20 Sikami ibabaki sirin nen Cristo, a singa no say Dios manpirawat ed sikayo lapu ed sikami: kerewen mi ed sikayo ed ngaran nen Cristo, a mipulangan kayo ed Dios. 

2Co 5:21 Say ag akaamta na kasalanan, ginawa to a kasalanan lapu ed sikatayo; pian magmaliw itayo a katonongan na Dios dia ed sikato. 



2Co 6:1 Tan diad pankikimey min nikasakey ed sikato pikasi mi ed sikayo met ya ag yo awaten so gracia na Dios ed andi kakanaan, 

2Co 6:2 (Ta kuanto, Dia ed makana'n panaon dinengel ta ka, Tan dia ed agew na panangilaban tinolongan ta ka: nia, natan sa makanan panaon; nia, natan so agew na panangilaban), 

2Co 6:3 Ag kami mangiter na bengatla'n kagapolan pian say panangasikaso mi ag nabalaw; 

2Co 6:4 Et dia ed balang bengatla imamatalek mi inkasikamin dili, a singa ministros na Dios, dia ed dakel ya anos, dia ed ermen, dia ed pankaokolan, dia ed kairapan, 

2Co 6:5 Dia ed inkalewetlewet, dia ed inkipangawpangaw, dia ed inkagologolo, dia ed sagsagpot, dia ed panagpuyat, dia ed panagayunal; 

2Co 6:6 Dia ed kasimpitan, dia ed kakabatan, dia ed andukey a panagtepel, dia ed karonongan, dia ed Espiritu Santo, dia ed aro a matua, 

2Co 6:7 Dia ed salita na katuaan, dia ed pakayari Dios; dia ed ayura na katonongan, dia ed kawanan a lima tan dia ed kawigi, 

2Co 6:8 Lapu ed galang tan kaekalan na galang, lapu ed mauges a dengel tan maong a dengel; singa saray managtila, tan angaman ontan matua; 

2Co 6:9 Singa ag amamta, angaman ontan am tan so maong; singa onpapatey, et nia, mabilay kami; singa dinusa, et ag inatey; 

2Co 6:10 Singa maermen, et lawas sililiket; singa duruka, et payayamanen mi so dakel; a singa andian kami bengatla, et angaman ontan kayarianen mi ami ganagana. 

2Co 6:11 Say sangi mi akalukas ed sikayo, O taga Corinto, say puso mi binmaleg. 

2Co 6:12 Sikayo ag kayo naeletan ed sikami, balet naeletan kayo ed saray puspuso yo. 

2Co 6:13 Natan lapu ed sakey ya upa dia ed kapara a nengneng (mansalita ak a singa kayo ana' ko), onbaleg kayo met komon. 

2Co 6:14 Ag kayo miolop ed pako a duma na saray ag mananisia, ta anto so piolopan na katonongan ed kaugsan? odino anto so piolopan na silew ed bilunget? 

2Co 6:15 Tan anto so pinonongan nen Cristo ed si Belial? odino anto so pinabangan na mananisia ed ag manisia? 

2Co 6:16 Tan anto a pinonongan so wala ed templo na Dios ed saray talintao? ta sikatayo so templo na Dios a mabilay; singa kuan na Dios, Manayam ak ed sikara, tan manakar ak ed sikara; tan siak so Dios da, tan sikara so baley ko. 

2Co 6:17 Kanian.Ekal kayo ed leet da, tan onsian kayo, kuan na Katawan, Tan ag yo diwiten so marutak; Tan akoen takayo, 

2Co 6:18 Tan siak naani Ama yo, Tan sikayo naani ana' ko a lalaki tan bibii, Kuan na Katawan a makapanyari ya amin. 



2Co 7:1 Anta wala ed sikatayo sirin so saraya a sipan, inararok ira, linisan tayo komon so inkasikatayon dili ed ami tilol na laman tan espiritu, a yadyarien itayo na kasantosan dia ed takot ed Dios. 

2Co 7:2 Lukasan yo so puspuso yo ed sikami: angapo so dinuksa mi, angapo so dineral mi, angapo so tinakewan mi. 

2Co 7:3 Ag ko ya ikuan a panusa ed sikayo: ta inkuan ko la nen saman, pian wala kayo ed kapusoan mi a pateyan yo a mantitipon tan panayaman yo a mantitipon. 

2Co 7:4 Baleg so kakpelan ko a mansalita ed sikayo, baleg so gloriak lapu ed sikayo: napno ak na ligliwa, manlepwa ak ed liket ed utel na ami kairapan mi. 

2Co 7:5 Ta sanen sinmabi kami ed Macedonia, angapo a balot so painawa na laman mi, no ag ingen nairapan kami; dia ed paway saray kolkol, dia ed loob saray takot. 

2Co 7:6 Angaman ontan, say manligliwa ed saray abeban linawa, salanti say Dios, niligliwa to kami lapu ed insabi nen Tito; 

2Co 7:7 Tan aliwa a say insabito lambengat, no ag met lapu ed ligliwa ya akaligliwaan to ed sikayo, nen legan to a manotongtong ed sikami na baleg a pilalek yo, say nangis yo, say aro yo ed siak ya alablabas dia ed satan lalo nin nanliketak. 

2Co 7:8 Ta angan inpanermen takayo ed saman ya sulat ko, ag ko kaermenan: angan nanermenak; (lapu ed nanengneng ko ta satan a sulat inpanermen to kayo, angan daiset ya panaon.) 

2Co 7:9 Natan manliketak, aliwa a lapu ed apaermen kayo, balet apaermen kayo ed panagsibkel; ta apaermen kayo ed maridios a pamaakaran, pian angapo komon so nabalang yo lapu ed sikami. 

2Co 7:10 Ta say maridios a panagermen gawaen to so panagbabawi a kilabanen sakey a panagbabawi ya angan kapigan ag napagbabawian: balet say ermen na mundo mangawa na ipapatey. 

2Co 7:11 Ta nia, say a met lanlamang a nanermenan yo onong ed inkamaridios agay lay kabaleg na paga so ginawa to ed sikayo, on, say panangipaliwawa yo ni na saray kasalanan yo ed sikayo met lanlamang, tan pasnok ni, tan takot ni, tan marlang ni a pilalek, tan aro ya alablabas ni, tan say katonongan ya ibales, Dia ed amin pinmatnag kayo a maralus ed saya a kanonotan. 

2Co 7:12 Angaman ontan a nansulatak ed sikayo, nansulatak aliwa a lapu ed satay nangawa na mauges, aliwa met a satan so nantepel na mauges, no ag pian say marlang a panangiwi yo ed sikami nipatnag komon ed sikayo dia ed arap na Dios. 

2Co 7:13 Kanian aligliwa kami: tan dia ed inkaligliwa mi manliket kami ni laIon manlepuas lapu ed liket nen Tito, ta say espiritu to pinaliket yo ya amin. 

2Co 7:14 Ta no dia ed bengatla nan gloria ak ed sikato lapu'd sikayo, agak abaingan; no ag ingen singa ami inbaga mi ed sikayo dia ed matua; ontan so pangloria mi met, a ginawak ed arap nen Tito, pinmaway a matua. 

2Co 7:15 Tan say matua ya aro to lalon daakan ed sikayo, no nanonotan to so katotolok yo ya amin, tan no pa-non so takot tan giwgiw yo a mangawat ed sikato. 

2Co 7:16 Manliket ak ta dia ed amin wala ak ed kakpelan nisengeg ed sikayo. 



2Co 8:1 Arum ni, agagi, ipalcabat mi ed sikayo so gracia na Dios a niiter ed saray iglesias na Macedonia; 

2Co 8:2 No panon ta dia ed dak'el a pakanengnengan na ermen say kadaakan na liket da tan say aralem ya inkaduruka ra dinmaak ed saray kayamanan na kaabigan na linawa ra. 

2Co 8:3 Ta onong na pakayari ra, itdan ko'ra na tasi, tan onlabas ni ed saray pakayari ra, angiter ira ed linawa'ran dili, 

2Co 8:4 Inpikasi ra ya inolit-olit so saraya a gracia tan say pinabang ed saray panlinkor ed sasantos; 

2Co 8:5 Tan saya, aliwan singa inilaloan mi, balet inmona inyawat da so inkasikaran dili ed Katawan, tan dia ed sikami lapu ed linawa na Dios. 

2Co 8:6 Kanian kinerew mi ed si Tito, lapu ed singa sikato so angigapo nen saman, ontan sikato komon met so mangisumpal ed sayan gracia ed sikayo met. 

2Co 8:7 Et lapu ed daakan yo ed ganagana, dia ed pananisia, tan salita, tan kakabatan; tan dia ed ami pilalek, tan dia ed aro yo ed sikami, nengneng yo ta sikayo ondaak kayo ed sayan gracia met. 

2Co 8:8 Agak mansalita a singa pangigangan no ag lapu ed pilalek na saray arum, tan pian napanisiaan met so katooran na aro yo. 

2Co 8:9 Ta amta yo so gracia na Katawan a Jesu-Cristo, ya, angan mayaman nen saman, ingen nisengeg ed sikayo nagmaliw a duka, pian sikayo lapu ed kadukaan to onyaman kayo komon. 

2Co 8:10 Tan dia ed saya iter ko so simbawak: ta saya manepeg ed sikayo, ya inmona ya angigapo nen katahtaon, aliwa lambengat a say pangawa, no ag ingen say panlabay a pangawa met. 

2Co 8:11 Et natan sumpalen yo so gawaen met; pian singa say gano yo nen saman a nanlabay, ontan met komon so panumpal yo a singa say nayarian yo. 

2Co 8:12 Ta no wad tan so kasiglatay linawa, naawat so oneng na wala ed sakey a too, aliwa ya onong na angapo ed sikato.

2Co 8:13 Ta ag ko ibaga ya, pian saray arum nalokakan ira, et sikayo naeletan kayo: 

2Co 8:14 Et lapu ed pampapara; say kadaakan yo panoan to ed sayan manaakar a panaon so kakulangan na arum, pian say kadaakan da panoan to met so kakulangan yo; pian dia ed saya wala so pampapara komon: 

2Co 8:15 Onong na nisulat, Say akatipon na dakel angapo so solok to; tan say akatipon na daiset angapo so kulang to. 

2Co 8:16 Et salamat ed Dios, ya angyan na dili a kapagaan, lapu ed sikayo, dia ed puso nen Tito. 

2Co 8:17 Ta tua ya inawa to so bilin mi; et mapagan toloy, linma ed sikayo ed dili'n linawa to. 

2Co 8:18 Tan inbaki mi ya inpiolop ed sikato so agi a say dayew to nipaakar ed evangelio niwakawak ed amin ya iglesia; 

2Co 8:19 Tan aliwa lambengat ya ontan, no ag ingen tinoro na saray iglasias ya ibami a manakar dia ed kanonotan na saya a gracia, ya iter mi ya onkanan gloria na Katawan, tan pa-ngipanengneng mi masiglat a kalakal mi: 

2Co 8:20 A napaliisan ya, pian siopaman a too angapo komon so mamalaw ed sikami dia ed kanonotan na saya ya kadaakan ya iter mi: 

2Co 8:21 Ta nonoten mi so saray bengatlan galgalangen, aliwa lambengat a dia ed arap na Katawan, no ag dia met ed arap na toto-o. 

2Co 8:22 Tan inbaki mi ya inpiolop ed sikara so agi mi, a dakel ya akasalian mi a maseet, et natan lalo a maseet, lapu ed baleg so ilalo to ya wala ed sikayo. 

2Co 8:23 No wala so bengatla a manepet nisengeg ed si Tito, sikatoy ibak tan katulongan ko a nipaakar ed sikayo; odino saray agagi mi, sikara so igagangan na iglesia, sikara so gloria nen Cristo. 

2Co 8:24 Ipanengneng yo sirin ed sikara dia ed arap na iglesias, so pakanengnengan na aro yo, tan say gloria mi a nipaakar ed sikayo. 



2Co 9:1 Ta no nisengeg ed panaglinkor ed saray sasantos, ag nakaokolan ya isulat ko ed sikayo: 

2Co 9:2 Ta amtak so kasiglatan na kalakal yo, a sikato so idadayew ko ed saray taga Macedonia, a si Achaia akaparaan la nanlapu nen taon ya inbeneg; tan say paga yo sinagya'to so dakel ed sikara. 

2Co 9:3 Et inbakik so saray agagi, pian say panangidaydayew mi ed sikayo ag komon naggawa ya angapo so kakanaan to ed say an kanonotan; pian singa say sinalitak, wala kayo komon ya akaparaan: 

2Co 9:4 Agla piga, no wala so mila ed siak a taga Macedonia, tan nasabi ra kayo ya ag namparaan, sikami (pian ag mi ikuan a sikayo) wala naani pakabaingan mi ed saya ya ilalo. 

2Co 9:5 Inisip ko sirin a nakaokulan ya kerewen ed saray agagi, pian onkanara komon ya onla ed sikayo, tan iparaan da komon, ya onaen so langkap ya insipan nen saman, pian akaparaan komon, a singa sakey a mabolos ya langkap ya aliwan pinasoot. 

2Co 9:6 Et saya so kuan ko, Say mantanem na daiset manani met na daiset; tan say mantanem na daakan, manani met na daakan. 

2Co 9:7 Balang sakey gawaen to komon so ginetma to ed puso to; aliwa a dia ed kaermenan odino dia ed pasootan; ta say Dios aroen to so sililiket a mangiter. 

2Co 9:8 Tan say Dios nayarian to a gawaen ya ami gracia ondaak ed sikayo; pian sikayo, wala la was so amin a masarag a nakokolan yo, ondaak kayo komon ed amin a maong a gawa: 

2Co 9:9 Onong na nisulat la, Nansibwag ed ami ganagana a pasen, sikato angiter ed saray duruka; Say katonongan to mansiansia lawas. 

2Co 9:10 Tan say mangiter na bini ed mantanem, tan tinapay a kanen to, panoan to tan parakelen to so bini yo ya itanem, tan parakelen to so bunga na katonongan yo: 

2Co 9:11 Ta apayaman kayo ed amin dia ed ami langkap, a sikato so manga wa, ed panamegley mi, na pisasalamat ed Dios.

2Co 9:12 Ta say panagpaga na saya a panaglinkor aliwa lambengat a pamano ed karakel na kakulangan na nakaokolan na saray santos, no ag ingen ondaak met ed dakel a pisasalamat ed Dios; 

2Co 9:13 Sankanengneng ta dia ed panamegley na inpakasali ed sikayo lapu ed saya a panagpaga sikara galangen da so Dios lapu ed katotolok yo ed evangelio nen Cristo, tan lapu ed langkap na usos yo dia ed sikara tan dia ed amin; 

2Co 9:14 Ontan met dia ed pikakasi ra lapu ed sikayo, inaro ra kayo nisengeg ed alablabas a gracia na Dios dia ed sikayo. 

2Co 9:15 Salamat ed Dios lapu ed langkap to ya ag nibalikas. 



2Co 10:1 Natan siak, si dili a Pablo, pikasik ed sikayo lapu ed kaoyamoan tan kasamitan nen Cristo, siak no dia ed arap yo mapaabeba ak, et no andi ak makpel ak ed sikayo: 

2Co 10:2 On, pikasik ed sikayo, a bang no akaarap ak komon, angapo komon so pankaokolan ko ya manemem na saya'n panilalo ya iisipen ko'n agamilen ya onsumpa ed arum, ya ilalo'ra a singa manakarakar kami unong ed laman. 

2Co 10:3 Ta angan manakar kami ed laman, ag kami mibakal onong ed laman, 

2Co 10:4 (Ta say ayura na saray pibabakal mi aliwa ra'n kien na mangaraldalin, balet makapanyari'ra ed arap na Dios a mamagbag na saray malet a fortalezas); 

2Co 10:5 Bagbagen mi so kaisipan, tan balang atagey a bengatla ya onalagey ya onsumpa ed kakabatan na Dios, tan itarok min arakep so balang kanonotan ed katotolok nen Cristo; 

2Co 10:6 Tan akaparaan kami a mamales na amin ya ag katotolok no say katotolok yo nasumpal. 

2Co 10:7 Nengneng yo so bengatla ya wala ed arap yo. No bengatla a to-o a manmatalek ed sikato'n dili a sikato so kien nen Cristo, nonoten to komon lamet ed sikato a dili, a no sikato'y kien nen Cristo, ontan mi met. 

2Co 10:8 Ta angan ongloria ak komon na balbaleg onong ed pakauley mi (a say Katawan inter to a pamaalagey ed sikayo, tan aliwan'n pamagbag ed sikayo) agak nabaingan komon: 

2Co 10:9 Pian agak onpasen a singa labay takayo'n taktakoten ed saray sulat ko. 

2Co 10:10 Ta, Saray sula'to, kuan da, maiyan tan mabiskeg ira; balet say inkato-o to a silalaman makapuy, tan say salita to sikato so namormora. 

2Co 10:11 Nonoten na angan siopa komon so saya, ta, no panon kami dia ed salita lapu ed saray sulat no andi kami, ontan mi met dia ed gawa no akaarap kami. 

2Co 10:12 Ta ag mi natepelan so mirasig o dino mipara ed saray mangidadayew na inka sikara'n dili: balet sikara a dili, mansusukatan ira lapu ed sikara a dili, tan manpapara ra a dili dia ed sikara'n dili, andian ira na pakatalos. 

2Co 10:13 Et ag kami manpasirayew ed onlabas ed sukat mi no ag onong ed sukat na angaan ya inpabtang ed sikami na Dios, sakey a sukat a makasabi ya anga ed sikayo ni. 

2Co 10:14 Ta ag kami onlabas ed sikami a dili ed labas, singa angan ag kami akasabi ed sikayo: ta akasabi kami singa kaarawi singa angad'tan ed sikayo dia ed evangelio nen Cristo: 

2Co 10:15 Ag mi panpasirayewan so onlabas ed sukat mi, a salanti, dia ed saray gawa na arum a to-o; et wala so panilalo mi ta, no say pananisia yo ontobo, onbaleg kami dia ed sikayo onong na angaan mi ed onlabas ni nen say daakan, 

2Co 10:16 Ontan met ipulong mi so evangelio ni ed saray pasen ya onlabas ed sikayo, tan ag kami manpasirayew dia ed angaan na arum dia ed niaakar ed saray bengatla ya ataria ed limami. 

2Co 10:17 Et say manpasirayew, manpasirayew komon ed Katawan. 

2Co 10:18 Ta aliwa a say idayew to so inkasikato a dili so napaabig, no ag say idayew na Katawan. 



2Co 11:1 Salamat komon ta nitepel yo ak dia ed daiset a kakulangkulangan ko; et tua yaitepel yo ak. 

2Co 11:2 Ta siimonak ed sikayo ed imon na Dios; ta inyasawa ta kayo ed sakey a laki, pian nipatnag ta kayo a singa sakey a marikit ya andi tilol ed Cristo. 

2Co 11:3 Balet antakot ak, ompan lamang no no, singa say uleg a tinilaan to si Eva ed kasiliban to, saray kanonotan yo naderal ira manlapu ed kalinewan tan kasimpitan ya mamapaarap ed Cristo. 

2Co 11:4 Ta no say onsabi manpulong na sananey a Jesus, ya ag mi inpulong, odino no awaten yo so sananey ya espiritu, ya ag yo inawat, odino sananey ya evangelio, ya ag yo inako, maong so gawa yo no itepel yo. 

2Co 11:5 Ta ibilang ko ya agak abeba ed saray manonaan ya Apostoles. 

2Co 11:6 Et angan magasal ak ed panagsalita, balet andi ed kakabatan; no ag dia ed amin nipatnag kami ed ami toto-o ed sikayo. 

2Co 11:7 Odino akagawa ak ta na kasalanan ed inpanpaabebak ed siak a dili pian nadayew kayo komon, lapu ed inpulong ko ed sikayo so evangelio na Dios ya angapo so bayar to? 

2Co 11:8 Tinakewan ko so saray arum ya iglesias, ya nanalaak na upa ed sikara pian ilinkor ko ed sikayo; 

2Co 11:9 Tan sanen wala ak ya akaarap ed sikayo tan kinmolangak na gastosen, agak nagmaliw ya awit na angan siopa; ta saray agagi, nen sinmabi'ra a nanlapu ed Macedonia, pinanoan da so sukat na kakolangan ko; tan dia ed ami ganagana inalwaran ko so paawit ed anto kaman a bengat la bengatla ed sikayo, tan ontan manalwar ak. 

2Co 11:10 Onong a say katuaan nen Cristo wala ed siak, angapo so mamatonda ed siak na saya agalang dia'd amin ya dalin na Acaya. 

2Co 11:11 Akin ey? lapu'd ag takayo aroen? say Dios amta to. 

2Co 11:12 Et anto so gawaen ko, pian gawaen ko, ta pian naekal ko komon so pamalawan day manpirawat a manbalaw; pian dia ed pangloriaan da, sikara komon so naromog a singa sikami. 

2Co 11:13 Ta saratan a toto-o pakalala ra'n ya apostoles, matitila'n komikimey, onparongtal ira'n singa apostoles nen Cristo. 

2Co 11:14 Tan aliwa'n makapakelaw; ta si Satanas ni magmaliw a singa angel na liwawa. 

2Co 11:15 Aliwa sirin a baleg a bengatla no saray ministros to met onpanengneng ira a singa ministros na katonongan; say kasumpalan to singa onong ed saray kimey da. 

2Co 11:16 Kuan ko lamet, Angapo komon so too a mangisip ed siak a makulangkulang; et no gawaen yo ni a singa ak makulangkulang awat yo ak, pian makapanpasirayew ak met na daiset. 

2Co 11:17 Say salitaen ko ag ko salitaen onong ed Katawan, no ag ingen singa dia ed kakulangkulangan, dia ed saya a panmatalek na panagpasirayew. 

2Co 11:18 Ta dakel a manpasirayew onong ed laman, manpasirayew ak met. 

2Co 11:19 Ta sikayo songduan yo a silili- ket so makulangkulang, anta makabat kayo. 

2Co 11:20 Ta itepel yo so sakey a to-o no aripenen to kayo, no buagen to kayo, no alaen to kayo ya dinakep no itandoro to so inkasikato, no tampalen to kayo. 

2Co 11:21 Mansalita ak na pakabaingan ko, singa no makapuy kami. Et no dia ed bengatla wala so makpel (mansalita ak ed kinukulangkulang) makpelak met. 

2Co 11:22 Hebreos ira kasi? ontan ak met Israelitas ira kasi? ontan ak met. Bini ra kasi nen Abraham? ontan ak met. 

2Co 11:23 Ministros ira kasi nen Cristo? (mansalita ak a singa sakey ya andi ed sikato'n dili) Siak so lalo ni; dia ed saray kimey lalo ni a daakan, dia ed saray pangawan lalo ni'n daakan, dia ed saray lewet linmabas ed sukat, dia ed saray patey mabetbet. 

2Co 11:24 Dia ed saray Judios aminlima ya inawat ko so apataplo'n lewet likod so sakey. 

2Co 11:25 Amitlo ya alewet ak na saray yarang, aminsan abato ak, amitlo ak a nakneb, saniabi tan sanagew a nanayam ak ed kaaralman na dayat; 

2Co 11:26 Dia ed saray panagakar a mebetbet, dia ed saray kaatapan ed saray ilog, dia ed saray kaatapan a manlapu ed saray kabaleyan ko, ed saray kaatapan a manlapu ed saray Gentil, ed saray kaatapan ed ciudad, ed saray kaatapan ed lawak, ed saray kaatapan ed dayat, ed saray kaatapan ed saray pakalala ya agagi; 

2Co 11:27 Ed kimey tan sagpot, ed saray puyat a mabetbet, ed eras tan kaapgaan, ed saray panagayunal a mabetbet, ed betel tan kalabosan kalakseban. 

2Co 11:28 Niarum so saraman a bengatla ya wala ed paway, wala so mangelat ed siak ya agew-agew, say pampirawat lapu ed saray amin ya iglesias. 

2Co 11:29 Siopa so makapuy, tan agak makapuy? Siopa so nagapol, tan agak ondalang? 

2Co 11:30 No nakaokolan ko so pairayew, manpasirayew ak ed saray kanepegan na kakapuyan ko. 

2Co 11:31 Say Dios tan Ama nen Katawan a Jesus, a nadayew ed ando Ian ando, amta to ya agak mantila. 

2Co 11:32 Dia ed Damasco say manuley ya wala ed leksab nen ari Aretas inpabantayan to so ciudad na saray taga Damasco, pian erelen to ak: 

2Co 11:33 Tan dia ed sakey a durungawen inoy-oy da ak ed sakey a boksot ed abay na pader et akabatik ak ed saray limato.



2Co 12:1 Nakaokolan ko so manpasirayew, angan ag manepeg ed siak; balet onlaak ditan ed saray payawar tan saray puyan na Katawan. 

2Co 12:2 Kabat ko so sakey a to-o ed Cristo, labin-apat taon la nen Saman (no dia ed laman, ag ko kabat; odino no dia ed paway na laman, ag ko kabat; say Dios so mikabat), ed samay nitekiab ya anga ed komatlo a tawen, 

2Co 12:3 Tan kabat ko so saman a to-o (no dia ed laman odino dia ed paway na laman, ag ko kabat; say Dios so mikabat), 

2Co 12:4 Panon ta sikato so nitekiab ed Paraiso, tan akadngel na saray maamot a salita, ya ag ira nayari'n salitaen na sakey a to-o. 

2Co 12:5 Dia ed kakanaan na onia'n to-o so panpasirayewan ko: no dia ed siak a dili agak manpasirayew, likod no dia ed saray kakapuyan ko. 

2Co 12:6 Ta no panpilalekan ko komon so manpasirayew, agak makulangkulang; ta ibagak so katuaan: et benbenan ko so linawak pian angapo komon so to-o a mangisip ed siak na alabas nen say nanengneng to odino narengel to a manlapu ed siak. 

2Co 12:7 Tan nisengeg ed alabas a inkabaleg na saray puyan kanian, pian agak komon nadayew na alabas, niiter ed 

2Co 12:8 Nipaakar ed saya akikasi ak ed Katawan ya amitlo, pian naekal komon ed siak. 

2Co 12:9 Tan inbagato ed siak, Say graciak so masarag ed sika: ta say pakayarik agawa'n ayadyari ed kakapuyan. Kanian sankabalgan so liket a lablabay ko so manpasirayew ed saray kakapuyan ko, pian say pakayari nen Cristo manayam ed siak.

2Co 12:10 Kanian panliketan ko so saray kakapuyan, dia ed saray inkapabpabanday, dia ed saray pankaokolan, dia ed saray pakaosilosil, dia ed saray irirap a makalanor ed Cristo; ta sano siak so makapuy, dia ed satan mabiskeg ak. 

2Co 12:11 Magmaliwak a makulangkulang: sikayo pinasoot yo ak; ta siak komon nepeg ko so dinayew ed sika yo: ta dia ed angan anto angapo so katilakan ko ed saray katageyan ya apostoles, angan angapo so kakanaan ko. 

2Co 12:12 Tua saray tanda na sakey ya apostol nisulat ira ed sikayo dia ed ami anos, lapu ed saray tanda tan saray milagros tan saray makapakelaw a gawa. 

2Co 12:13 Ta anto so wala no agawa kayo'n abeba ed saray arum ya iglesias, likod ta siak a dili ag ak inpaawit ed sikayo? itepel yo ak ed sayan aliwan matunong. 

2Co 12:14 Nia, saya so komatlo la ya akaparaan ak ya onla ed sikayo; tan ag ak paawit ed sikayo: ta ag ko anapen so kien yo, no ag say sikayo: ta saray anak ag da nepeg ya itiponan so saray ateng no ag ingen saray ateng nepeg da ya itiponan so saray anak. 

2Co 12:15 Tan siak sankabalgan a liket so pangiopot ko tan kaopot ko lapud saray kamarerwa yo. No aroen ta kayo na baleg, aroen yo ak na daiset? 

2Co 12:16 Balet angaman ontan, ag ak inpaawit ed sikayo; et, diad kasiliban ko narel takayo ed saol. 

2Co 12:17 Analonggaring ak ta kasi ed sikayo lapu ed sakey ed saray inbakik ed sikayo? 

2Co 12:18 Binilin ko si Tito, tan inbakik so agi ya akiolop ed sikato. Analonggaring si Tito kasi na bengatla ed sikayo? ag kami ta nanakar ed apasakey ya espiritu? ag kami ta nanakar ed apasakey a kurang? 

2Co 12:19 Nonot yo ed amin a panaon ta manbaraan kami a dili ed sikayo. Dia ed arap na Dios mansalita kami ed Cristo. Bang balet, ami ganagana, inararo mira, onkana ran pamabiskeg ed sikayo. 

2Co 12:20 Ta antakot ak, ompan lamang, sano onsabi ak, nasabi ta kayo ya aliwa'n singa say labay ko, tan naromog yo ak onong na ag yo labay; ta ompan wala so kolkol, imon, sanok, pansisian, talabotob, asaasa, kinongewgew; 

2Co 12:21 Ompan sano onsabi ak lamet, say Dios ko panpaabebaen to ak ed arap yo, tan pannangisan ko so nipaakar ed dakel ed sikara a nankasalanan ya anga ed natan, et ag ira nanpataoli ed karutakan, tan lawanan tan kabandayan a ginawa ra. 



2Co 13:1 Sikato ya so on komatlo'n yakar ko ed sikayo. Dia ed sangi na saray duara'n tasi odino talora balang salita napatua. 

2Co 13:2 Inbagak ya inpaona, tan ibagak ya ipaona, singa sanen akaarap ak a komadua ontan, natan ya andi ak, dia ed saray nankasalanan ya anga ed natan, tan dia ed amin ya arum, a no onsabi ak lamet, ag ko perdonaen; 

2Co 13:3 Ta sikayo mananap kayo na sakey a pakanengnengan ed Cristo a mansalita ed siak; a sikato, dia ed sikayo aliwa a makapuy, no ag ingen makapanyari ed sikayo: 

2Co 13:4 Ta sikato so inpaipasak ed cruz lapu ed kakapuyan, angan ontan sikato so manbilay lapu ed pakayari Dios. Ta sikami met makapuy kami ed sikato, balet manbilay kami ed sikato lapu ed pakayari Dios ed sikayo. 

2Co 13:5 Dalepdep yo ed sikayo'n dili, no wala kayo ed pananisia; saliyo so sikayo'n dili. Odino ag yo ta amta a singa dia ed sikayo'n dili ya si JesuCristo wala ed sikayo? likod a tua no nabalaw kayo. 

2Co 13:6 Et ilaloan ko ya naamtaan yo ya sikami ag kami abalaw. 

2Co 13:7 Natan mikasi kami ed Dios pian ag kayo mangawa na mauges; aliwa'n piano nayarian mi onpatnag a pinaabig, et pian sikayo nayarian yo'n gawaen so maong, angan singa kami abalaw. 

2Co 13:8 Ta angapo so nagawa mi a sumpa ed katuaan, no ag ingen, lapud katuaan, 

2Co 13:9 Ta maliket kami, no makapuy kami, tan mabiskeg kayo: saya met so pikasi mi salanti say kayadyari yo. 

2Co 13:10 Lapu ed sayan sengegan isulat ko so sarayan bengatla legay kaandi pian sano akaarap ak ag ko komon agamilen so kaawetan, onong ed pakauley a say Katawan inter to ed siak a pamaabig, ya aliwa'n pakabagbagan. 

2Co 13:11 Kaonoran, agagi, manliket kayo. Onyadyari kayo komon; manligliwa kayo; wala komoy saksakey a kaisipan yo; manbilay kayo ed kareenan: tan say Dios na aro tan kareenan manayam ed sikayo. 

2Co 13:12 Manbabanoan kayo ed sakey a masanto'n angob. 

2Co 13:13 Amin a sasantos pabanoan da kayo. 

2Co 13:14 Say gracia na Katawan a JesuCristo, tan say aro na Dios, tan say pinanabang ed Espiritu Santo, wala komon ed sikayo ya amin. 

PANGASINENSE Philippian


Php 1:1 Si Pablo tan si Timoteo, aripen ira nen Cristo Jesus, dia ed amin a sasantos ed Cristo Jesus, ya wala ra ed Filipos, pati saray obispos tan diakonos: 

Php 1:2 Gracia komon so wala ed sikayo, tan deen, a manlapu ed Dios ya Ama tayo, tan dia ed Katawan tayo a Jesu-Cristo.

Php 1:3 Misalamat ak ed Dios ko ed amin a pakanonot ko ed sikayo, 

Php 1:4 Andi ebas a dia ed ganagana na panangipikasik ed sikayo ya amin gagawaen ko so pikakasik a sililiket, 

Php 1:5 Nipaakar ed inpikasake'yo ed inkikayat na Evangelio nanlapud inmonan agew ya anga ed natan; 

Php 1:6 Bangta mailalo ak ed sayan bengatla, a say angigapo ed sikayo na sakey a maabig ya gawa, isumpal to anga ed agew nen Jesu-Cristo; 

Php 1:7 Onong a sikato so manepeg a nonoten ko so saya ed sikayon amin, lapu'd walakayo ed pusok; tan dia ed balor ko ra, angan dia ed panang yagel tan panamatua ed Evangelio, sikayon amin minabang kayo ed siak ed gracia. 

Php 1:8 Ta say Dios so tasik, ed ontan la a panangyolop ko na pampirawat ko ed kaabigan yo ed saray matamoy a panangasi nen Cristo Jesus. 

Php 1:9 Et saya so kerewen ko a say aro yo ondaak ya lalo nin lalo komon ed kakabatan dia ed amin a panangimano; 

Php 1:10 Ta pian nayarian yo ya abobonan so bengatla ran sankaabigan; pian matua kayo komon tan angapo so pakabalawan yo ya anga ed agew nen Cristo; 

Php 1:11 A napno kayo na saray bungabunga na kaptekan, a sikara so nagamoran ed kakanaan nen Jesu-Cristo, ya onkanan gloria tan dayew na Dios. 

Php 1:12 Natan labay ko komon a nakabatan yo, agagi, a saray bengatla ya agawa ed siak asumpalan da so lalo'n mamapaaliguas na evangelio; 

Php 1:13 A dia ed saya saray inkabalorbalor ko pinmatnag ed Cristo ed amin na saray bantay a pretoriano tan ed saray arum ni; 

Php 1:14 Tan say karaklan ed saray agagi ed Katawan, mailalo ra ed kakanaan na saray inkabalorbalor ko, nagnap ira ed tepel a mangisalita na salita na Dios ya angapo'y takot. 

Php 1:15 Saray arum a tua inpulong da si Cristo ed sibletan tan pisangsangan; et saray aru'met dia ed maong a linawa: 

Php 1:16 Say sakey gawaen to lapu'd panangaro, ta sikakabat a nipasen ak ya onkana a mangyagel na evangelio; 

Php 1:17 Balet saray arum ipulong da si Cristo na kasusumpa, aliwan matua, nononoten da ak ya ibangonan na kaermenan ko ed saray inkabalorbalor ko. 

Php 1:18 Anto sirin ey? dia balet ed amin a pamaakaran, no dia ed baraan odino dia ed katuaan, nipulong si Cristo; et dia ed saya magayaga ak, on, tan mangayaga ak ni. 

Php 1:19 Ta amtak a saya onpaway naani a kilalaban ko, lapu ed kakanaan na pikakasi yo tan say panamenek na Espiritu nen Jesu-Cristo. 

Php 1:20 Unong ed marlang a panangalagar tan panilalok, ya angapo'n balot komon so kibaingan ko, no ag ingen makmakpel ak, a singa gendat, ontan met natan si Cristo ni-abalbaleg ed laman ko, dia ed bilay man o dia ed ipapatey. 

Php 1:21 Ta no nipaakar ed siak say panbilay sikato si Cristo, et say ipapatey sikato so tobo. 

Php 1:22 Bang balet no manbilay ak ed laman, no sikatoya so mamabunga na gawak; dia ed satan ag ko amta so pilien ko. 

Php 1:23 Ta wala ak a mangamanga ed duara'n bengatla, a pirawat ko so ontainan a manayam ed Cristo; a sikato so lalo'n magmaong; 

Php 1:24 Angaman ontan say pansiansiak ed laman lao'n nakaokolan a nipaakar ed sikayo. 

Php 1:25 Tan bangta wala so sayan ilalo, amtak a mansiansia ak, on, tan mansiansia ak ed sikayo ya amin, a nipaakar ed ibona yo tan ligaya yo ed pananisia; 

Php 1:26 Ta pian say gayaga yo ondaak ni komon ed Cristo Jesus ed siak lapu'd piarap ko lamet ed sikayo. 

Php 1:27 Say panagbilay yo komon labat so gawaen yo'n makana ed evangelio nen Cristo: ta angan onla ak ditan tan nengnengen takayo odino andi ak ditan, narengelan ko so kipapasen yo, a magnayon kayo ed sakey ya espiritu, pati pankakasakey yo na kamarerwa a manseet a nipaakar ed pananisia ed Evangelio; 

Php 1:28 Tan angapo'n balot so takotan yo ed saray kabusol yo: a dia ed sikara sikato so malinlinew a tanda na kabalang, balet dia ed sikayo tanda na kilalaban, tan satan manlapu ed Dios; 

Php 1:29 Ta ni-iter ed sikayo lapu ed Cristo, aliwa'n bokor bengat na panisia ed sikato, noag say pantepel met lapu'd sikato;

Php 1:30 Ya wala ed sikayo met so pisusumpaan ya anengneng yo la ed siak, tan natan narengel yo ya wala ed siak. 



Php 2:1 No wala sirin so antokaman a panamilin ed Cristo, no wala so antokaman a ligliwa na aro, no wala so antokaman a pakapiolopan ed espiritu, no wala so antokaman a malamoy ira'n panangasi tan panangabagey, 

Php 2:2 Gawa yon naspot so liket ko, a mankakasakey kayo komon na kalakal, walaan kayo komon na saksakey ya aro, wala ed sakey a nonong, ed sakey a kalakal; 

Php 2:3 Angapo'n balot komon so gawaen yo a lapud kasusumpa o panpasirayew, noag dia ed kaabebaan na kalakal balang sinansakey ibilang to so arum a magmaong nen say sikato'n dili; 

Php 2:4 Ag nengnengen na balang sakey ed sikayo so kayarian to'n dili, no ag balang sakey ed sikayo nengnengen to met so saray bengatla'n kayarian na saray arum. 

Php 2:5 Yatol yo so sayan kalakal ed sikayo, ya wala met nensaman ed Cristo Jesus; 

Php 2:6 A bangta sikato'y wala ed ereng na Dios, ag to inbilang a say inkaparpara to ed Dios sakey a bengatla'n bebenbenan to nen saman, 

Php 2:7 Noag ingen nilokpos to so inkasikato, ya inala to so ereng na sakey ya aripen, ya agawa'n kaolibay na saray totoo; 

Php 2:8 Tan bangta aromog a singa nengneng na sakey a too, nanpaabeba a nagmaliw a matolok ya anga'd say ipapatey, on, say ipapatey ed cruz. 

Php 2:9 Kanian say Dios met sankatageyan so inpangidayew to ed sikato tan inter to ed sikato so ngaran ya analonggaring ed amiamin a ngaran; 

Php 2:10 A dia ed ngaran a Jesus so talimokoran na amin a pueg, na saray wala ed tawen, tan wala ed dalin tan wala ed dalem na dalin, 

Php 2:11 Tan pian ganagana a dila nepeg da a patuaen ya si Jesu-Cristo sikato so Katawan, a kadayewan na Dios Ama. 

Php 2:12 Kanian, inararok, angan singa sikayo so wala lawas ed katotolok aliwa a diad akaarapak labat, noag ingen nagkalalo natan ed kaandik ed arap yo, isumpal yo so dili a kilalaban yo ed takot tan giwgiw; 

Php 2:13 Ta say Dios so mankimey ed loob yo ed panlabay tan say pangawa, ed maong a kaliktan to. 

Php 2:14 Gawa yo ya amin so bengatla; ya angapo'y talabotob tan supiatan; 

Php 2:15 Pian magmaliw kayo komon ya andi kabalawan tan ag makaduksa, anak na Dios ya angapo so kabalawan yo ed pegley na sakey a pikewet tan maramsak a kailalakan, ya diad pegley da anengneng kayo'n singa silesilew dia ed mundo, 

Php 2:16 Ya inkakayat yo so salita na bilay; pian nawalaan ak na kidayewan ed agew nen Cristo, ta agak binmatik ed andi kakanaan tan agak me nansagpot ed andi kakanaan. 

Php 2:17 On, tan no nisaklang ak ed tapew na bagat tan panlinkor ed pananisia yo, manliket ak, tan miliket ak ed sikayo'n amin: 

Php 2:18 Tan ontan met manliket kayo, tan miliket kayo met ed siak. 

Php 2:19 Et ilaloan ko ed Katawan a Jesus ya ibaki Timoteo ed sikayo ed magano, pian naligliwa ak met a maong, no nakabatan ko so awawe'yo. 

Php 2:20 Ta angapo so took a kapara'y kalakal ko, a mangisakit a peteg ed kipapasen yo. 

Php 2:21 Ta sikara'n amin anapen da so kayarian da'n dili; ya aliwa'n saray bengatla'n kayarian nen Jesu-Cristo. 

Php 2:22 Et kabat yo a say inpakasali la ed sikato, ya, singa sakey ya ugaw a manlinkor ed ama, ontan so inpiolop to ed siak a nanlinkor ed kikayat na evangelio. 

Php 2:23 Sikato lanti ilaloan ko ya ibaki'n tampol, no nanengneng ko no panon so kakukurang na kapagaan ko: 

Php 2:24 Balet matalekak ed Katawan a siak a dili onsabi ak met ed sikayo a magano. 

Php 2:25 Et inpasen ko a kaokolan ya ibaki ed sikayo si Epafrodito, ya agik tan katulongan ko tan kasondaloan ko, tan igagangan yo tan manangiter na nakaokolan ko; 

Php 2:26 Nanlapu ed inpanpirawa'to a minengneng ed sikayo ya amin, mapagpaga'n toloy, lapud nadngelan yo a sikato so anginagem: 

Php 2:27 Ta tua lanti a sikatoy anginagem a dawitdawit ya inatey; et say Dios kinasian to; tan aliwa'n sikato labat, no ag pati siak met, pian agak nawalaan na ermen la'n ermen. 

Php 2:28 Sikato so imbakik la lanti a magan-ganat, pian, no sikato'y nanengneng yo lamet, ongayaga kayo, tan pian siak nabawasan ak na kaermenan. 

Php 2:29 Sikato so awaten yo sirin ed ngaran na Katawan ed amin a liket; tan sikato so galangen yo: 

Php 2:30 Ta sikato lapu ed gawa nen Cristo dawitdawit ya akasabi ed ipapatey, ya inkaatapan to so bilay to a pamano ed kakulangan yo nen saman ed panaglinkor ed siak. 



Php 3:1 Kaonoran, agagik ira, manliket kayo ed Katawan. Say pangisulat ed saray asalitak la ed sikayo, aliwa'n makapasawa ed siak, et dia ed sikayo andi kaatapan. 

Php 3:2 Alwaran yo so saray aso, alwaran yo so saray mangagawa na mauges, alwaran yo so panamatikey: 

Php 3:3 Ta sikatayo so galsim, a mangigalang lapu ed Espiritu na Dios, tan mangayaga ed Cristo Jesus, tan agmanmatalek ed laman: 

Php 3:4 Angan siak a dili makapanmatalek ak komon ed laman: no siopaman a sananey a too a manisisip ya wala so panmatalkan ed laman, siak ni lalo: 

Php 3:5 Ya agalsiman ed komawalon agew, ed kailalakan na Israel, ed poli nen Benjamin, Hebreo ed saray Hebreo; no nipaakar ed gangan, sakey a Fariseo; 

Php 3:6 No nipaakar ed seseg, nanduduksa na iglesia; no nipaakar ed kaptekan ya wala ed gangan, narumog ya andi pangidalman. 

Php 3:7 Bangbalet no anto so saray bengatla a tobo wari ed siak, inbilang ko ra'n kaleregan nipaakar ed Cristo. 

Php 3:8 On a peteg, tan ibilang ko ra so ami bengatla ya onlereg nipaakar ed ontan la a karlangan na pikakabat ed Cristo Jesus a Katawan ko: a lapud sikato intepel ko so inkalereg na ganagana tan ibilang ko ra ya andi kakanaan a dutak, pian nagamoran ko si Cristo, 

Php 3:9 Tan pian naalmo ak ed sikato, ya andi ed siak so kaptekan ko'n dili, salanti say wala ed gangan, no ag say manlapu ed kakanaan na pananisia ed Cristo, say kaptekan a manlapu ed Dios lapu ed pananisia: 

Php 3:10 Pian makapikabat ak ed sikato, tan nakabatan ko so pakayari na inkioli to, tan say pikakasakey ed inpanlilikna to, a midamay ed kaolibay na inpatey to; 

Php 3:11 Pian dia ed panamegley na dinan man nagamoran ko komon so kioli ed saray inaatey. 

Php 3:12 Aliwa'n say akagamor ak la odino agawa ak la ya ayadyari: noag say ontondas ak ingen, onpan lamang no nakapet ko so akakapetan nen Cristo Jesus ed siak. 

Php 3:13 Agagik ira, ag ko ibilang so inkasiak a dili a sikato so akapet ko la: noag sakey so gawaen ko, lingwanan so saray bengatla'n nabenegan, tan dampoten ko so saray bengatla ya wala ed onaan, 

Php 3:14 Ontondas ak ya mamaarap ed kalat a nipaakar ed pakalak na tumang na atagey a panatawag na Dios dia ed Cristo Jesus. 

Php 3:15 Ontan tayo sirin, ganagana tayon ayadyari, seetan so onia a panagisip: et no dia ed bengatla manisip kayo na sananey, saya lanlamang so ipuyan na Dios ed sikayo: 

Php 3:16 No ined so angaan tayo la, dia ed satan lanlamang a panagtontonan so panakaran tayo. 

Php 3:17 Agagik ira, mankakasakey kayo a mangalig ed siak, tan tandaan yo so saray manaakar ya ontan unong na singa wala kayo ed sikami a singa sakey a pangaligan. 

Php 3:18 Ta dakel iray manaakar a sikara so inbagak la ed sikayo a mabetbet, tan natan ibagak a sinanangis ni ed sikayo, ta sikara so kabusol na cruz nen Cristo: 

Php 3:19 A say angaan da sikato'y kababalang, a say dios da say eges da, tan say galang da wala ed kababaingan a man-isip ira na bengatla'n dinaralin. 

Php 3:20 Ta say pibabaley tayo wala ed tawen; a manlapudman met so panalagdan tayo na sakey a Manangilaban, a si Katawan tayo'n Jesu-Cristo: 

Php 3:21 A sikato so mamasimbalo na laman na kaabebaan tayo, pian nagawa a mipadpara ed laman na galang to, unong ed gawa a pansengegan na pakayari to a mamatolok ed amin a bengatla ed sikato'n dili. 



Php 4:1 Kanian, agagik ira ya inararok tan panpirpirawatan ko, gayagak tan balanget ko, ontan mansiansia kayo'n malet ed Katawan, inararok ira. 

Php 4:2 Ipure'ko ed si Evodias, tan ipure'ko ed si Sintique, ta manpapara kayo na nonot ed Katawan. 

Php 4:3 Tan kerewen ko ed sika met matoor ya iba ed panaglinkor, ta tulongan mo so saraya komon a bibii, lapu ed akisagsagpot ira ed siak ed evangelio, pati Clemente met, tan saray arum ni ya ibak a katulongan, a saray kangaranan da walara ed libro na bilay. 

Php 4:4 Mangayaga kayo ed Katawan lawas: kuan ko lamet, Mangayaga kayo. 

Php 4:5 Nakabatan komon na amin a totoo so kasongdoan yo. Say Katawan asinger la. 

Php 4:6 Ag kayo mapaga ed antokaman; noag dia ed ganagana lapu ed pikakasi tan pikekerew a tekep na pisasalamat nipakabat komon ed Dios so saray kerew yo. 

Php 4:7 Tan say deen na Dios, a talonaan to'n amin a pakatalos, bantayan to so kapusoan yo tan saray nonot yo ed Cristo Jesus. 

Php 4:8 Kaonoran, agagi, ganagana 'ray bengatla'n matua, ganagana 'ray, bengatla'n gagalangen, ganagana 'ray bengatla'n matunong, ganagana 'ray bengatla'n malinew, ganagana 'ray bengatla'n nababalita a maong: no wala so antokaman a kasimpitan, no wala so antokaman a daydayewen, murekdek yo so saraya'n bengatla. 

Php 4:9 Saray bengabengatla'n inaral yo tan inawat yo tan nadngel yo tan anengneng yo ed siak, sikara so gawaen yo; et say Dios na kareenan miolopolop ed sikayo. 

Php 4:10 Et siak mangayaga ak ed Katawan na balbaleg, ta natan ed kaonoran pinabila'yo so panagnonot yo a nipaakar ed siak; a dia'd saya so nanseetan yo'n peteg, bangbalet kinmulang kayo na kinepegan to. 

Php 4:11 Aliwa'n nipaakar ed kaandian so salitaen ko: ta inaral ko so mamasarag na antokaman a kipapasen ko. 

Php 4:12 Amtak so manpaabeba, tan amtak met so mamarakel: tan dia ed balang sakey tan dia ed amin a bengatla inaral ko so maamot ya angan kapesel tan kaerasan, angan mamarakel tan mankaokolan. 

Php 4:13 Nayarian ko a gawaen so ganagana ed saman so mamabiskeg ed siak. 

Php 4:14 Angaman ontan, maong so ginawa yo ed inpidamdama'yo ed saray kaermenan ko. 

Php 4:15 Tan sikayo a taga Filipos, amtayo met, ya nanlapu ed gapo na evangelio, sanen tinmainan ak ed Macedonia, angapo so iglesia ya angiba ed siak ed pamaakaran a panangiter tan panangawat, noag sikayo labat; 

Php 4:16 Ta angan dia ed Tesalonica angipawit kayo ya aminsan tan pidua lamet na nipaakar ed nakaokolan ko. 

Php 4:17 Aliwa'n say pananap ko na langkap; noag ingen anapen ko so bunga ya ondakel komon ed inkasikayo. 

Php 4:18 Bangbalet wala ed siak so ganagana, tan daakan: napnek ak, ta wala'n inawat ko ed Epafrodito so ganagana'n nanlapu ed sikayo, sakey a samiong ya ambalingit ya angob, sakey a makana'n bagat, maong a pamaliket ed Dios. 

Php 4:19 Et say Dios ko itdan to kayo na ganagana'n nakaokolan yo, unong na kayamanan to dia ed gloria ed Cristo Jesus. 

Php 4:20 Et dia ed Dios tan Ama tayo niiter komon so dayew ed andi anga. Ontan pa komon. 

Php 4:21 Lugayan yo so balang sakey a santo ed Cristo Jesus. Saray agagi ya wala ra a kaolop ko lugayan da kayo. 

Php 4:22 Amin ya santos ilugay yo ra, lalo la ed saray wala'n kaamong nen Cesar. 

Php 4:23 Say gracia nen Jesu-Cristo a Katawan so miolop komon ed espiritu yo. 

PANGASINENSE James


Jas 1:1 Si Santiago, sakey ya aripen na Dios tan Katawan a Jesu-Cristo, dia ed saray labindua ya baranggay ya walaran Abuybuyak; so mangigalang ed sikayo. 

Jas 1:2 Agagik ira, ibilang yo ya amin a liket no napelag kayo ed nambabangil a katoksoan; 

Jas 1:3 Amten yo ya say panalsali ed pananisia yo gawaen to so anos. 

Jas 1:4 Tan paulian komon so anos a wala so ayadyarin gawa to, pian ayadyari kayo komon tan napnek kayo ya andi kulang. 

Jas 1:5 Balet no siopaman ed sikayo so makulang na kakabatan, pakerewen ed Dios; ya mangiter na mabonlok ed amin a too, tan ag to balawen; tan niiter ed sikato. 

Jas 1:6 Bangbalet pakerewen ed pananisia, ya andi panduarua: ta say sakey a manduarua singa sakey a daluyon ed dayat a nagalaw galaw na dagem, tan nibantak ed biek tan biek. 

Jas 1:7 Kanian agpa isipen na satan a too a naawa'to so antokaman ed Katawan; 

Jas 1:8 Say too a nankadua so kanonotan to ag makapansiansia ed amin ya awey to. 

Jas 1:9 Paliketen so agi ya abeba so kipapasen to, ed atagey a kipapasen to: 

Jas 1:10 Bangbalet say mayaman, dia ed kiabeba to; ta singa say bolaklak na dika ya napaso, 

Jas 1:11 Ta kabutay na sankaptangan ya banwa pamagaen to so dika, tan say bolaklak napelag, tan saray dakep tan limgas to naandi'ra: ontan met na mayaman a nalenes ed awawey to. 

Jas 1:12 Mapalar so too a mantepel na panalsali, ta no asali la, awaten to so balanget na bilay ya insipan na Katawan ed saray mangaro ed sikato. 

Jas 1:13 Ag komon ibaga na too no natokso, a, tinokso ak na Dios: ta say Dios ag nayari a toksoen na mauges tan ag met manokso na siopaman a too: 

Jas 1:14 No ag ingen sinansakey a too natokso, no natanguyor tan naayat na kaibgan na laman to a dili. 

Jas 1:15 Et no say kaibgan na laman so nanlokon la yanak to so kasalanan, et no asabi to lay inkagnap to, say kasalanan yanak to so patey. 

Jas 1:16 Agkayo komon nalingo inararok ira ya agagi. 

Jas 1:17 Amin a maong a palankap tan amin ya ayadarin palankap manlapu ed tagey tan onleksab a manlapu ed Ama na saray liwawa, a dia ed sikato anggapo'y panguman angan anino na kauuman. 

Jas 1:18 Lapu ed dili a linawa to pinalsa to itayo ed salita na katuaan, piano sikatayo so unona a bunga na pinalsa to. 

Jas 1:19 Amta yo so saya, inararok ira ya agagi. Balet amin a too masiglat komon ya ondengel, mapalna ed pansalita, mairap a manpasnok: 

Jas 1:20 Ta say sanok na too ag to gawaen so kaptekan na Dios. 

Jas 1:21 Kanian, yarawi na amin so karumsisan tan inkalablabas na karelmengan, awaten yon maoyamo so nitanem a salita, a sikato so makapangilaban na kamarerwa yo. 

Jas 1:22 Et ingen mananumpal kayo komon na salita, ya aliwan dumerengel labat, a tilatilaan yo so inkasikayon dili. 

Jas 1:23 Ta no say siopaman onpasen a dumerengel na salita, et aliwan mananumpal, kapara to so sakey a too a nenengnengen to so sipur a lupa to ed sakey a salming; 

Jas 1:24 Ta nengnengen to so lupa to, insan onarawi, et tampol a nalingoanan to no anto so nengneng to a too. 

Jas 1:25 Bangbalet siopaman ya manimano ed ayadyarin katunongan, say katunongan na pankanawnawa, tan mansiansiad tan, sikato so bangta aliwa a maililingoan a dumerengel, mananumpal ingen ed gawa, sayan too mapalar naani ed gawa to. 

Jas 1:26 No siopan too ed sikayo so mannonot ya onpasen a mareligion, et ag to pokpokan so dila to, no ag ingen tilatilaan to so puso ton dili, say religion na sayan too andikakanaan. 

Jas 1:27 Say religion a malinew tan andi tilol ed arap na Dios tayo tan Ama sikato ya: Dalawen so saray ulila tan babalo a bibii ed kaermenan da, tan say pansiansia ya andi mancha to ed mundo. 



Jas 2:1 Agagik ira, ag yo agamilen so pananisia nen Katawan tayo a JesuCristo, say Katawan na gloria, ya wala so italonggaring ed saray katooan. 

Jas 2:2 Ta no ondago ed doipo yo so sakey a too ya akasingsing na balitok, tan sikakawes a maong, tan ondago met so sakey a too a makabos a sikakawes na marutak; 

Jas 2:3 Et pampagaan yo so marakep so kawes to, tan kuan yo ed sikato: Yorong ka dia ed maong a pasen; et ikuan yo ed makabos: Manalagey ka tan, odino Yorong kad tan ed leksab na toonan na salik: 

Jas 2:4 Ag kayo kasi sirin manangibiig ed inkasikayo a dili, tan magmaliw kayo ya okom a mauges ira'n nonot? 

Jas 2:5 Inararok iran agagi, dengel yo, Ag ta pinili Dios so saray duruka ed sayan mundo a mayaman ed pananisia, tan tomatawir na nanarian ya insipan to ed saray mangaro ed sikato? 

Jas 2:6 Bangbalet minudmura yo so saray duruka. Ag dakayo ta pabelatan so saray mamayaman tan iguyor ed arap na panangokoman? 

Jas 2:7 Agda ta ayewen so nagalgalang a ngaran a sikato so pananawag ed sikato? 

Jas 2:8 No sumpalen yo balet so peteg a katunongan ya onong ed Sulsulat, Sika nepeg mo ya aroen so kaparam a too a singa sikan dili, et maong so gawaen mo: 

Jas 2:9 Bangbalet no wala so italonggaring yo ed saray to too, makagawa kayo na kasalanan, et dusaen kayo na katunongan a singa kayo mananumpa. 

Jas 2:10 Ta siopaman a mangonor na amin a gangan, et makasumpa ni ed sakey ed saray gangan, nankasalanan ed amin. 

Jas 2:11 Ta saman so angibagay, Ag ka manlawan, inbaga to met ya, Ag ka mamatey. Natan no ag ka manlawan, balet ta mamatey ka, magmaliw ka la a mananumpa na gangan. 

Jas 2:12 Ontan so panagsalita yo, tan ontan so gawaen yo, a singa kayo naokom naani ed gangan na pankanawnawa. 

Jas 2:13 Ta say panangokom andi panangasi to ed agangipatnag na panangasi; et say panangasi maliket ya onsumpa ed panangokom. 

Jas 2:14 Anto so gunguna, agagik, no sakey a too ibaga to ya wala so pananisia to, et angapo so saray gawa to? Satan a pananisia nayarian to kasi so mangilaban ed sikato? 

Jas 2:15 No sakey'a agin laki o bh nalakseban tan naandian iray kanen da ed agew-agew, 

Jas 2:16 Et sakey ed sikayo ikuan to ed sikara: Onla kayo la ed kareenan, naimengan tan napesel kayo komon; anta ag yo iter ed sikara so bengatla ya antokaman a kaokolan na laman; Anto so gunguna ra? 

Jas 2:17 Ontan met so pananisia, no angapo so saray gawa to, inatey ed inkasikaton dili. 

Jas 2:18 Bangbalet ikuan naani sakey: Sika wala so pananisiam, et siak wala so saray gawak: ipanengneng mo ed siak so pananisiam ya andi so saray gawam, et ipanengneng ko naani pananisiak lapu ed saray gawak. 

Jas 2:19 Sika sisiaen mo a say Dios saksakey; maong so gawam: saray demonio sisiaen da met, et mangiwgiw ira. 

Jas 2:20 Bangbalet labay mo ya amtaen, O toon andi kakanaan, a say pananisia ya angapo so gawa to et lepes? 

Jas 2:21 Ag kasi apatunong si ama tayon Abraham lapu ed saray gawa, nen insaklang to so anak to ya Isaac ed tapew na altar? 

Jas 2:22 Nanengneng mo la so inpangawa na pananisia pati saray gawa to, tan lapu ed saray gawa say pananisia agawa ya ayadyari; 

Jas 2:23 Tan say Sulat asumpal a kuan to, Si Abraham sinisia to so Dios, et nibilang ed sikato ya katunongan, tan ningaran a kaaro na Dios. 

Jas 2:24 Nengneng yo sirin no panon a lapu ed saray gawa napatunong so sakey a too, ya aliwan lapud pananisia labat. 

Jas 2:25 Ontan met, si Rahab a milalawanan ag kasi apatunong lapu ed saray gawa to, nen inawa'to so saray inbaki tan pinapaway to'ra ed sananey a dalan? 

Jas 2:26 Ta unong a say laman ya asian espiritu et inatey, ontan met say pananisia ya andi gawa inatey. 



Jas 3:1 Agagik ira, agkayo komon magmaliw a dakel a bumabangat, bangta amta tayo ya akoen tayo naani ambelbelat a dusa. 

Jas 3:2 Ta dia ed akamayamay a nengneng nagapol itayo ya amin. No say siopaman a too et ag nagapol ed salita, sayan too ayadyari, tan nayarian to met a pegetan so amin a laman. 

Jas 3:3 Nia, no inantayo na pakalat so sangi na saray kabayo, ta pian ontolok ira ed sikatayo, nabiekbiek tayo so saray amin a laman da. 

Jas 3:4 Nia, met so saray sakayan, ya angan panon so kinabalgan da tan pakurangen ira na mabiskeg a dagem, et naiwas-iwas ni'ra lapu ed sakey a melamelag a timon, angan iner so kaliktan na piloto. 

Jas 3:5 Ontan met na dila melamelag a kabiangan na laman, et manpasirayew ed ankakabaleg a nengneng. Nia, alay kabaleg na takel so dangatan na melag ya apuy! 

Jas 3:6 Et say dila sakey ya apuy, sakey a mundo na kaugsan ed saray kabiangay laman tayo sikato so dila ya dutakan to so amin a laman, tan selselan to so kurang na sankapinalsaan; tan naulam ed apuy na infierno. 

Jas 3:7 Ta balang nengneng na ayayep, tan manomanok, tan bengatlan kurongkurong tan bengabengatla ed dayat, apaamo, tan pinaamonainkatoo: 

Jas 3:8 Bangbalet say dila ag nayarian na dinan man a too a paamoen: sakey ya agmanpainawa a mauges, napno na ditan makapatey. 

Jas 3:9 Ikakana tayo so dila a pandayew ed Katawan tan Ama; tan panayew tayo ed saray totoo ya agawan kaolibay na Dios: 

Jas 3:10 Dia ed saksakey a sangi so panlapuan na pandaydayew tan panayew. Agagik ira, agmanepeg ya ontan so gawaen. 

Jas 3:11 Mamapaway kasi sakey a sobol ed saksakey a wangalan na masamit a danum tan ampait? 

Jas 3:12 Nayarian kasi higos, agagik ira, so manbunga na aceitunas? odino uvas et manbunga na higos? Ag met nayarian na maasin a danum so mamapaway na masamit. 

Jas 3:13 Siopa so makabat tan makatalos ed sikayo? Ipatnag to komon ed maong a panagbilay to so saray gawa to ed kaoyamoan na kakabatan. 

Jas 3:14 Bangbalet no wala so ampait ya imon yo tan panangibiig ed puspuso yo, ag kayo manpasirayew tan ag ki mantila ya onsumpa ed katuaan. 

Jas 3:15 Sayan kakabatan aliwan sikato so onloksab a manlapu ed tagey, noag ingen dinaralin, inaayep, diniriablo. 

Jas 3:16 Ta no iner so kawalaan na imimon tan panangibiig, diman so kawalaan na golo tan amin a marumsis a gawa. 

Jas 3:17 Bangbalet say kakabatan ya wala a manlapu ed tagey, unona, sikato so malinew, insan mareen, masimpit, tan mainomay a pikasian, napno na panangasi tan maong iran bunga, andi labien tan andi pankonkonwari. 

Jas 3:18 Tan say bunga na katunongan wala a nitanem ed kareenan ed saray mangawa na kareenan. 



Jas 4:1 Iner so panlapuan na bakal tan sepakan ed sikayo? Ag ira kasi manlalapu, ya angan diad saray likeliket yo a manbabakal ira ed saray kabiangan yo? 

Jas 4:2 Man-agum kayo, et angapoy wala ed sikayo: mamatey kayo, et pirawat yo so makagegemtan, et ag yo nagamoran: mikolkol tan mibakal kayo, et ag yo ni nagegemtan lapu ed ag kayo onkerew. 

Jas 4:3 Onkerew kayo et ag kayo mangawat, lapu ed mauges so ikekerew yo, pian ikana yo ed saray kalikaliktan na laman yo. 

Jas 4:4 Sikayo a palalawanan, ag yo ta amta a say pikakaaro ed mundo et sikato so pibobosol ed Dios? Kanian siopaman a magmaliw naani a kaaro na mundo sikato so kabosol na Dios. 

Jas 4:5 Isipen yo lagi a say masantos a Sulat ibaga to ya andi kakanaan? Say espiritu kasi a manayam ed sikatayo pirawat to so pakakaibeg? 

Jas 4:6 Balet sikato so mangiter na balbaleg a gracia. Kanian kuan to, Say Dios sumpaen to so atagey a linawa, bangbalet mangiter na gracia ed maoyamo. 

Jas 4:7 Ontolok kayo sirin ed Dios; balet onsumpa kayo ed diablo, et sikato so onarawi ed sikayo. 

Jas 4:8 Singer kayo ed Dios, et sikato so onsinger naani ed sikayo. Linisan yo so limalima yo, sikayo a managkasalanan; tan gogolan yo so puspuso yo, sikayo a nankadua so linawa. 

Jas 4:9 Manermen kayo, tan maningel kayo, tan mannangis kayo: say elek yo magmaliw komon a nangis, et say liket yo magmaliw komon ya ermen. 

Jas 4:10 Manpaabeba kayo ed mata na Katawan, et itandoro to kayo. 

Jas 4:11 Ag yo talabotoben so uges na sakey tan sakey, agagi. Say manalabotob ed uges na agi to, tan okomen to so agi to, talabotoben to so gangan, tan okomen to so gangan: balet no okomen mo so gangan, aliwa ka a mananumpal na gangan, no ag sakey a okom. 

Jas 4:12 Wala so sakey a manangiter na gangan tan okom, a sikato so makapanyari a mangilaban tan mamagbag: siopa ka ya okomen mo so kaparam a too? 

Jas 4:13 Balap natan, sikayo a mankuan, Saya ya agew odino nabuas onla kami ed ontan a baley, tan manayam kamid man a sakey taon, et mansaliw tan mantagilako kami et manubo kami: 

Jas 4:14 Anta ag yo amta so onsabi nabuas, anto ta so bila'yo? Ta sakey kayo a sengaw ya onpatnag ed magangano insan nabalang. 

Jas 4:15 Kanian nepeg yo ya ibaga, No yabuloy na Katawan, manbilay kami, et gawaen mi so, saya odino satan. 

Jas 4:16 Bangbalet natan maliket kayo ed saray pasirayew yo: amin itan a panagliket mauges. 

Jas 4:17 Kanian dia ed satan a too ya amta ton gawaen so maong, et ag to gawaen dia ed sikato so kawalaan na kasalanan. 



Jas 5:1 Balap natan, sikayo mamayaman, mannangis tan maningal kayo ed saray irirap ya onsasabi ed sikayo. 

Jas 5:2 Saray kayamanan yo aderal ira, saray kawes yo abolaki ra. 

Jas 5:3 Saray balitok tan pilak yo alatian ira; tan say lati'ra sikato naani mantasi sumpa ed sikayo, tan kanen to so laman yo a singa apuy. Nantipon kayo na kayarian ya onkana ed kaonoran na agew. 

Jas 5:4 Nia a manakis so upa na saray komikemey ya nan-ani ed kaumaan yo, a sikato so sinaol yo ya inguyor; et say akis na saraman a nan-ani tinmobong ed layag na Katawan na saray Ejercitos. 

Jas 5:5 Nanbilay kayo ed saray liket dia ed dalin, tan managlawan kayo; pinataba yo so puspuso yo, a singa dia ed sakey ya agew a panagpatey na asalian. 

Jas 5:6 Sikayo dinusa tan pinatey yo so matunong et ag to onsumpa ed sikayo. 

Jas 5:7 Mantepel kayo komon sirin, agagi, anga ed isabi Katawan. Nia, say tomatalon alagden to so mablin bunga na dalin, ya anosan to ya alagden, anga ed pangawa'to na masakbay tan onor ya uran. 

Jas 5:8 Maanos kayo met komon; iteen yo-ray puspuso yo: ta say isasabi Katawan manasinger. 

Jas 5:9 Ag-mantatalabotob so sakey ya onsumpa ed sakey, agagi, pian agkayo naokom; nia, say okom manalalagey ed arap na pinto. 

Jas 5:10 Pan-uliranan yo, agagik, so inpantepel tan say anos na saray profetas, a nansalita'ra ed ngaran na Katawan. 

Jas 5:11 Nia, ibilang tayo a mapalar so saray managtepel: nadngelan yo so inpantepel nen Job, tan anengneng yo so angaan ya initer na Katawan; no panon a say Katawan maabagey a toloy, tan mapangasi. 

Jas 5:12 Bangbalet dia ed labas nen ganagana, agagik, ag kayo mansamba, ni say dia ed tawen, ni say dia ed dalin, ni say dia ed sananey a samba: no ag say on yo, sikato komon so on; tan say andi yo sikato komon so andi; ta no andi napelag .kayo ed kaokom. 

Jas 5:13 Maermen so sakey ed sikayo? pikasien yo, Maliket so sakey ed sikayo? pankantaen yo na pandayew. 

Jas 5:14 Mangi-inagem so sakey ed sikayo? patawag to so saray mamasiken na Iglesia; tan sikato so ipikasira komon, a poyokan da na larak ed ngaran na Katawan: 

Jas 5:15 Et say pikakasi'pananisia ilaban to so agmakayari, tan say Katawan bangonen to; tan no nankasalanan napaandi'ra ed sikato. 

Jas 5:16 Manpapatuaan kayo na kasalanan ed sakey tan sakey, tan manpipikasian so sakey tan sakey, ta pian onabig kayo. Say pikakasi' sakey a matunong a too manalonggaring na dakel ed pankimey to. 

Jas 5:17 Si Elias sakey a too a nitalaga ed ontan la'n kairapan a singa sikatayo, et akikasi ed masimoon a pikakasi ta ag-komon onuran: et agin-muran ed dalin ed loob na talo'y taon tan anem bulan. 

Jas 5:18 Tan akikasi lamet, et say tawen angiter na uran, et say dalin angiter na bunga to. 

Jas 5:19 Agagik, no nalingo so sakey ed sikayo ed katuaan, et panpataolien na sakey a too; 

Jas 5:20 Amtaen to komon, ta say mamagbabawi na makasalanan lapu ed inkalingo to ed saray dalan to, nilaban to so kamarerwa ed ipatey tan saniban to so dakerakel a kasalanan. 

PANGASINENSE 1 JOHN


1Jn 1:1 Say wala a nanlapu ed gapo, say nadngel mi, say anengneng na dili a mata mi, say inimano mi tan kinarapas na lima mi a nipaakar ed Verbo na bilay. 

1Jn 1:2 (Tan say bilay nipatnag, tan anengneng mi tan tasian mi, tan ipakabat mi ed sikayo so bilay, say bilay ya andiangaan, ya wala ed Ama tan nipatnag ed sikami); 

1Jn 1:3 Say anengneng mi tan nadngel mi sikato tan so ipakabat mi met ed sikayo, pian wala met so pikakasakey yo ed sikami; on, et say pikakasakey tayo peteg a dia ed Ama tan say Anak to a Jesu-Cristo: 

1Jn 1:4 Tan sarayan bengatla isulat mi, pian nagnap so liket mi. 

1Jn 1:5 Et saya so balita a nadngel mi ed sikato tan ipakabat mi ed sikayo, ya say Dios so silew, tan dia ed sikato angapon balot so kabilungtan. 

1Jn 1:6 No kuan tayo ya wala so pikakasakey tayo ed sikato insan manakar itayo ed kabilungetan mantila itayo tan ag tayo gawaen so tua: 

1Jn 1:7 Bangbalet no manakar itayo ed silew, unong ed sikato wala ed silew wala so pankakasakey ed sikatayo, tan say dala nen Jesus ya Anak to, linisan to itayo ed amin a kasalanan. 

1Jn 1:8 No kuan tayo ya angapo so kasalanan tayo, papalingoen tayo'y inkasikatayo'n dili, et angapo so katuaan ed sikatayo. 

1Jn 1:9 No ikonfesal tayo so saray kasalanan tayo, sikato matoor tan matunong a mamerdona na saray kasalanan tayo, tan linisan to itayo ed ganagana ya ag nikatunongan. 

1Jn 1:10 No kuan tayo ya ag itayo nankasalanan, sikato so pagmaliwen tayo'n matila, tan say salita to andi ed sikatayo. 



1Jn 2:1 Ana'kora ya ankekelag, saraya'n bengatla isulat ko ed sikayo pian ag kayo mankasalanan. Tan no wala so toon mankasalanan, wala so Apireng tayo ya onarap ed Ama, si JesuCristo a matunong; 

1Jn 2:2 Tan sikato so manamaandi kasalanan tayo, tan aliwa lambengat ed saray kasalanan tayo, no ag met kasalanan na lapag a mundo. 

1Jn 2:3 Tan dia ed saya amta tayo ya apikabatan tayo, no sumpalen tayo so saray gangan to. 

1Jn 2:4 Say mangikuan: Sikato so kabat ko, tan ag to sumpalen so saray gangan to, satan matila, tan angapo so katuaan ed sikato; 

1Jn 2:5 Bangbalet say manumpal na salita to, diad sikato'n peteg so ayadyariay aro na Dios. Kanian dia ed saya amta tayo ya wala itayo ed sikato. 

1Jn 2:6 Say mankuan ya mansiansia ed sikato, nepeg to so manakar a singa impanakar to. 

1Jn 2:7 Inararok, aliwa'n balo'n gangan so isulat ko ed sikayo, no ag say gendat a gangan ya wala ed sikayo a nanlapu ed gapo: say gendat a gangan sikato so salita a nadngel yo la. 

1Jn 2:8 Isulat ko lamet ed sikayo so sakey a balon gangan, a tua'n bengatla ed sikato tan dia ed sikayo: ta say kabilungetan onlalabas la, tan say peteg a silew onsisinag la. 

1Jn 2:9 Say mankuan ya walad silew, insan to busolen so agi to, satan wala ni ed kabilungtan ya angad natan. 

1Jn 2:10 Say mangaro ed agi to mansiansia ed silew tan angapo so katitiror ed sikato. 

1Jn 2:11 Ta balet so mamusol ed agi to wala ed kabilungetan, tan manaakar ed kabilungetan, tan ag to amta so laen to, ta say kabilungetan binulag to so mata to. 

1Jn 2:12 Pansulatan takayo, ana'ko ya ankekelag, ta saray kasalanan yo aperdona ra, dia ed panamegley na ngaran to. 

1Jn 2:13 Pansulatan takayo, atateng, ta apikabatan yo so samay wala la a nanlapu ed gapo. Pansulatan takayo, sikayo'n babalolaki, ta dinaeg yo so mauges. Pansulatan takayo, sikayo'n anak ya ankekelag, ta kabat yo so Ama. 

1Jn 2:14 Nansulatan takayo, sikayo'n atateng, ta apikabatan yo so wala la nanlapu ed gapo. Nansulatan takayo, sikayo a babalolaki, ta mabiskeg kayo, tan say salita na Dios manayam ed sikayo, tan dinaeg yo so samay mauges. 

1Jn 2:15 Aleg ya aroen yo so mundo, ni saray bengatla ya wala ed mundo. No siopaman a too aroen to so mundo say aro na Ama andi ed sikato. 

1Jn 2:16 Ta amin ya wala ed mundo, kilalawan na laman tan kilalawan na mata tan maapan gloria na bilay, aliwa a kien na Ama no ag kien na mundo. 

1Jn 2:17 Et say mundo mangan-ga, tan saray penel to: sabalet so mangonor ed linawa na Dios onsiansia lawas. 

1Jn 2:18 Ugugao ya ankekelag, sikato la so kaonoran a panaon: tan unong na inpakadngel yo a say anticristo et onsabi, ontan met natan ginmapo la ra a linmetaw so dakel ya anticristo; kanian amta tayo a sikato la so kaonoran ya horas. 

1Jn 2:19 Linmetaw ira ed sikatayo, bangbalet ag tayo ra kabiangan; ta no kabiangan tayo ra, nansiansia ra komon ed sikatayo; bangbalet linmetaw ira pian nipatnag ya amin dia et ag ti ra kabiangan, 

1Jn 2:20 Sikayo balet wala ed sikayo so puyok na Sakey a Santo, tan kabat yo so amin a bengatla. 

1Jn 2:21 Ag takayo nansulatan a lapo bilang ed ag yo amta so katuaan, no ag lapu ed amta yo la, tan angan dinan a tila ag kabiangan na tua. 

1Jn 2:22 Siopa so matila no ag say mamaandi a si Jesus sikato so Cristo? Saya sikato so anticristo, a paandien to so Ama tan say Anak. 

1Jn 2:23 Say mamaandi ed Anak, angapo met ed sikato so Ama: say mamatua ed Anak wala met ed sikato so Ama. 

1Jn 2:24 Sa sirin so nadngel yo nanlapu ed gapo magnayon komon ed sikayo. No say nadngel yo a nanlapu ed gapo magnayon ed sikayo, magnayon kayo met ed Anak tan say Ama. 

1Jn 2:25 Tan saya so sipan, ya inpangako tod sikatayo, salanti bilay ya andi anga. 

1Jn 2:26 Sarayan bengatla insulat ko ed sikayo nipaakar ed saray mangibasbas komon ed sikayo ed kabalangan. 

1Jn 2:27 Tan nipaakar ed sikayo, say puyok ya inako yo ed sikato, mansiansia ed sikayo, tan ag yo naka-okolan ya wala so mangibangat ed sikayo; bangbalet unong ed say dili a puyok ibanga'to kayo ed ganagana'y bengatla, tan matua ya aliwan tila, unong na imbanga'to ed sikayo, mansiansia kayo ed sikato. 

1Jn 2:28 Tan natan, ana'ko ran ankekelag, mansiansia kayo ed sikato; pian no sikatoy nipatnag, walay kabayanian tayo, tan ag itayo nabaingan ed arap to ed isabi to. 

1Jn 2:29 No amta yo a sikato et matunong, amtaen yo met a siopaman a mangawa na katunongan nianak ed sikato. 



1Jn 3:1 Nengneng yo no kaonongan so panangaro ya inpagamor na Ama ed sikatayo, a ningaran itayo ya anak na Dios; et ontan itayo. Kanian say mundo ag to itayo kabat, ta sikato so ag to kinabat. 

1Jn 3:2 Inararo, natan anak itayo na Dios, tan ag ni agaway kipatnag no antoy pagmaliwan tayo naani, Amta tayo a no ompanengneng, miolibay itayo ed sikato, ta nanengneng tayo naani a singa dili ya inkasikato. 

1Jn 3:3 Tan angan siopa ya wala so sayan ilalo ed sikato, linisan to so inkasikato unong a sikato et malinis. 

1Jn 3:4 Balang sakey a mangawa na kasalanan, gawaen to met so andid gangan, tan say kasalanan sikatoy isusumlang ed gangan. 

1Jn 3:5 Tan amta yo a sikato so pinmanengneng lapu'd pangekal to ed saray kasalanan; tan dia ed sikato angapo so kasalanan. 

1Jn 3:6 Angan siopa'n mansiansia ed sikato, ag mankasalanan: angan siopa a mankasalanan, sikato so ag to anengneng, tan ag to apikabatan. 

1Jn 3:7 Ana'ko ran ankekelag, ag kayo papaibalang ed too: say mangawa na katunongan matunong, unong a sikato so matunong met: 

1Jn 3:8 Say mangawa na kasalanan kien na diablo; ta say diablo nankasalanan nanlapu ed gapo. Lapu ed saya pinmanengneng so Anak na Dios a maneral na saray gawa na diablo. 

1Jn 3:9 Angan siopa a nianak ed Dios ag mangawa'y kasalanan, ta say bini to mansiansia ed sikato; tan ag nayari a mankasalanan ta nianak ed Dios. 

1Jn 3:10 Dia ed saya mapatnag ira so anak na Dios, tan saray anak na diablo: angan siopa a mangawa na ag katunongan ag kien na Dios, angan say ag to aroen so agi to. 

1Jn 3:11 Ta saya so balita a nadngel yo nanlapu ed gapo, a manaaroan so sakey tan sakey ed sikatayo: 

1Jn 3:12 Aliwan singa si Cain, a betang na maramsak, tan pinatey to so agi to. Tan anto so akalanor na amateyan to ed sikato? Lapu ed saray gawa to mauges ira, sara balet so gawa nen agi to matunong. 

1Jn 3:13 Agagik ira, ag yo pankelawan no say mundo et busolen to kayo. 

1Jn 3:14 Amta tayo a linmabas itayo ed patey a pinmogta ed bilay, lapud aroen tayo so saray agagi. Say ag mangaro mansiansia ed patey. 

1Jn 3:15 Angan siopa a mamusol ed agi to sikato so managpatey: tan amta yo a siopaman ya managpatey angapo so bilay ya andi anga a mansiansia ed sikato. 

1Jn 3:16 Dia ed saya abirbir tayo so aro, ta sikato inter to so bilay to nisesengeg ed sikatayo: tan sikatayo nepeg tayo met ya italaga so bilay tayo nisesengeg ed saray agagi. 

1Jn 3:17 Bangbalet say walaan na kayamanan to ed sayan mundo, tan nanengneng to so agi to a naokolan, et kaputan to so panangasi to, panon so pansiansia na aroy Dios ed sikato? 

1Jn 3:18 Ana'ko ra ya ankekelag, aleg a mangaro itayo ed salita o dia ed dila; no ag dia ed gawa tan dia ed katuaan. 

1Jn 3:19 Et dia ed saya nabirbir tayo a kien itayo na tua, tan saray kapusoan tayo apaletan ira ed arap to: 

1Jn 3:20 Ta no say kapusoan tayo et puoten to itayo, babaleg so Dios nen say puso tayo, tan kaba'to so amin a bengatla. 

1Jn 3:21 Inararok ira, no say kapusoan tayo et ag to itayo puoten, wala so katalkan tayo ed Dios; 

1Jn 3:22 Et bengatlan kerewen tayo nagamoran tayo ed sikato, ta sumpalen tayo so saray gangan to, tan gawaen tayo so bengatla a makapaliket ed imaton to. 

1Jn 3:23 Tan saya so gangan to; ya manisia itayo ed ngaran na Anak to a Jesu-Cristo, tan manaaroan so sakey tan sakey ed sikatayo, unong ed ingangan to. 

1Jn 3:24 Ta say manumpal na gangan to mansiansia ed sikato, tan sikato ed sikato. Tan dia ed saya amta tayo a sikato so magnayon ed sikatayo lapu ed Espiritu ya inter to ed sikatayo. 



1Jn 4:1 Inararok ira, ag yo ra sisiaen so amin ya espiritu; no ag ingen salien yo so saray espiritu no kien ira na Dios; ta dakel ya aliwan peteg a profetas so pinmaway dia ed mundo. 

1Jn 4:2 Dia ed saya nabirbir yo so Espiritu na Dios; balang espiritu a mamatua a si Jesu-Cristo linma dia a silalaman kien na Dios: 

1Jn 4:3 Tan balang espiritu ya ag to pamintuan si Jesus, ag kien na Dios: tan saya sikato so espiritu nen anticristo, a sikato so nadngel yo ya onsabi tan natan wadia la ed mundo. 

1Jn 4:4 Ana'ko ran ankekelag, sikayo kien kayo na Dios, et dinaeg yo ra; ta say wala ed sikayo babaleg nen say wala ed mundo. 

1Jn 4:5 Sikara kien ira na mundo: kanian salitaen da so nipaakar ed mundo, tan say mundo dengelen to ra. 

1Jn 4:6 Sikatayo kien itayo na Dios: say mikabat ed Dios dengelen to itayo; say ag betang na Dios ag to itayo dengelen. Lapu ed saya nabirbir tayo so espiritu na katuaan, tan say espiritu na lingo. 

1Jn 4:7 Inararok ira, manaaroan so sakey tan sakey ed sikatayo; ta say aro kien na Dios; angan siopa a mangaaro nianak ed Dios, tan kaba'to so Dios. 

1Jn 4:8 Say ag mangaro ag to kabat so Dios; ta say Dios sikato so aro. 

1Jn 4:9 Dia ed saya nipatnag so aro na Dios ed sikatayo, a say Dios inbaki to ed mundo so Anak ton bugbugtong, pian manbilay itayo ed panamegley to. 

1Jn 4:10 Onia so panangaro: aliwa a lapu ed sikatayo so angaro ed Dios, no ag ingen sikato so angaro ed sikatayo, tan inbaki to so Anak to a makapamaandi kasalanan tayo. 

1Jn 4:11 Inararok ira, no say Dios on tan so inpangaro to ed sikatayo, nepegmet ya manaaroan so sakey tan sakey ed sikatayo. 

1Jn 4:12 Angapo so toon akanengneng ed Dios ed anton panaon: no manaaroan so sakey tan sakey ed sikatayo, say Dios mansiansia ed sikatayo, tan say aro to ayadyari ed sikatayo: 

1Jn 4:13 Dia ed saya so pikabatan tayo ya mansiansia itayo ed sikato tan sikato so mansiansia ed sikatayo, ta initdan to itayo na Espiritu to. 

1Jn 4:14 Tan anengneng mi, tan tasian mi a say Ama inbaki to so Anak pian sikato so Manangilaban na mundo. 

1Jn 4:15 Angan siopa a mamatua a si Jesus sikato so Anak na Dios, say Dios mansiansia ed sikato, tan sikato ed Dios. 

1Jn 4:16 Tan sikami abirbir mi tan sinisia mi so aro a say Dios wala ed sikami. Say Dios sikato so aro; tan say mansiansia ed aro, mansiansia ed Dios, tan say Dios mansiansia ed sikato. 

1Jn 4:17 Dia ed saya say aro agawan ayadyari ed sikatayo, pian wala so bayani tayo ed agew na panangokom, ta no kaunongan to ontan itayo ed sayan mundo. 

1Jn 4:18 Dia ed aro angapo so takot: bang balet say ayadyarin aro ipaliis to so takot; ta say takot wala so dusa to, kanian say ontakot ag agawa ayadyari ed aro. 

1Jn 4:19 Aroen tayo ta sikato so angaro ed sikatayo ya inmuna. 

1Jn 4:20 No wala so mankuan, Aroen ko so Dios, tan busolen to so agi to, sikato so matila: ta say ag mangaro ed agi to, anta anengneng to, ag to nayarian ya aroen so Dios ya ag to anengneng. 

1Jn 4:21 Tan saya a gangan so wala ed sikami a nanlapu ed sikato ta say mangaro ed Dios aroen to met so agi to. 



1Jn 5:1 Siopaman a manisia a si Jesus sikato so Cristo, nianak ed Dios: tan angan siopan mangaro ed angyanak ed sikato, aroen to met so nianak ed sikato. 

1Jn 5:2 Dia ed saya kabat tayo ya inaro tayo so saray anak na Dios, no aroen tayo so Dios, tan sumpalen tayo so saray gangan to. 

1Jn 5:3 Ta saya so aro na Dios, a sumpalen tayo so saray gangan to: tan saray gangan to aliwa ran ambelat. 

1Jn 5:4 Ta siopaman a nianak ed Dios, daegen to so mundo: et saya so pananalo a manaeg ed mundo, salanti say pananisia tayo. 

1Jn 5:5 Tan siopa so manaeg ed mundo no ag satay manisia a si Jesus sikato so Anak na Dios? 

1Jn 5:6 Saya so linma dia ed panamegley na danum tan dala, salanti si JesuCristo aliwa a lapud danum lambengat no ag lapu ed danum tan dala. 

1Jn 5:7 Tan say Espiritu sikato sa mangiter na pantasi ta say Espiritu sikato so katuaan. 

1Jn 5:8 Ta talora so mangiter na pantasi, say Espiritu, tan say danum, tan say dala: tan sarayan talo saksakey so panmomoyong da. 

1Jn 5:9 No akuen tayo so pananasi na saray totoo, say pananasi na Dios babaleg: ta sikatoya so pananasi na Dios, ya angiter lay pantasi nipaakar ed Anak to. 

1Jn 5:10 Say manisia ed Anak na Dios wala ed sikato so tasi: say ag manisia ed Dios ginawa to a matila; ta ag anisia ed pamintuaan ya inter na Dios nipaakar ed Anak to. 

1Jn 5:11 Tan saya so pantasi, ya say Dios initdan to itayo na maandon bilay, et sayan bilay wala ed Anak to. 

1Jn 5:12 Say wala ed sikato so Anak, wala ed sikato so bilay; say andi ed sikato so Anak na Dios, andi ed sikato so bilay. 

1Jn 5:13 Sarayan bengatla insulat ko ed sikayo pian nakabatan yo ya wala so maandon bilay yo, salanti sikayo a manisia ed ngaran na Anak na Dios. 

1Jn 5:14 Tan saya so katalkan tayo ed sikato, ya no mankerew itayo na bengatla unong ed linawa to, sikato dengelen to itayo: 

1Jn 5:15 Tan no amta tayo a sikato dengelen to itayo ed bengatla a kerew tayo ed sikato, amta tayo ya wala ra so saray kerew a kinaliktan tayo ed sikato. 

1Jn 5:16 No siopaman a too nanengneng to a mankakasalanan so agi to na kasalanan ya aliwan makapatey, mankerew, tan say Dios itdan to na bilay a nipaakar ed saray mankasalanan na aliwa a makapatey. Wala so kasalanan a makapatey; ag ko kuan a mankerew kayo a nisesengeg ed saya. 

1Jn 5:17 Amin ya andid katunongan kasalanan; wala balet so kasalanan ya aliwan makapatey. 

1Jn 5:18 Amta tayo ya angan siopa a nianak ed Dios, ag mankasalanan; sa balet so tinmoo ed Dios yatol toy inkasikaton dili, et ag diwiten na mauges. 

1Jn 5:19 Amta tayo a kien itayo na Dios tan say sankamundoan mandokdokol ed kaugsan. 

1Jn 5:20 Bangbalet amta tayo a say Anak na Dios linma dia tan initdan to itayo na pakatalos, pian nakabatan tayo so matua. Tan wala itayo ed matua, salanti dia ed Anak to a Jesu-Cristo. Saya so matua a Dios tan say bilay ya andi anga. 

1Jn 5:21 Ana'ko ran ankekelag, arawian yo so saray kinondiosdiosan. 

PANGASINENSE Jude


Jud 1:1 Si Judas, ya aripen nen Jesu-Cristo, tan agi nen Santiago, ed saray atawag, inararo ed Dios Ama, tan niatol ed Jesu-Cristo: 

Jud 1:2 Panangasi, tan kareenan, tan aro so ondakel komon ed sikayo. 

Jud 1:3 Inararo, legan kon mangiiter na amin a seseg a mansulat ed sikayo nisengeg ed lapag a kilalaban, apasootak a mansulat ed sikayo dia ed panangibangat ko a mibangal kayo a nisesengeg ed pananisia a niiter nen aminsan ed saray sasanto. 

Jud 1:4 Ta wala so saray totoo a manakarakar ya agam-amta, a salanti nanlapo la nen saman nisulat la ra ed sayan panangokom, totoo ya aliwan maridios a say gracia na Dios tayo papagmaliwen da a kaugsan, tan paandien da so bogtong ya Maestro tan Katawan tayon Jesu-Cristo. 

Jud 1:5 Natan labay ko sirin ya ipanonot, angaman akabkabatan yo so ami bengatla ya aminsan a say Katawan, dia ed inpangilaban to ed baley nanlapud Egipto, insan diad kayari dineral to so saray ag anisia. 

Jud 1:6 Tan saray angeles ya ag da inonor so dilin oley da, no ag ingen pinaulian da so nigetar a panaayaman da, in gana to ed silong na kabilungtan ed andi angaan a panamangawan, anga ed panangokom na sankabalgan ya agew: 

Jud 1:7 Salanti singa say Sodoma tan Gomorra, tan saray kaliberliber da a ciudades, a no panon so inpangawa ra na lawan tan intombok da ed sananey a laman, ontan da met, nipasen ira a panuliranan, ed panliknara na dusa na andi angaan ya apuy. 

Jud 1:8 Balet singa onian ugali saraya met diad panagkugip da tilolan da so laman tan ipasen dan andikana so pakauley tan pagpaugsen da so saray atagey ya inkabtang. 

Jud 1:9 Anta si arcangel Miguel, nen mibabakal ed diablo nisesengeg ed laman nen Moises, ag pinmangaya a nanagamil na pamabpabanday a panangokom a sumpa ed sikato, no ag ingen inkuan to, Say Katawan pooten to ka. 

Jud 1:10 Bangbalet saray pamabpabanday ed sarayan bengatla ya ag da amta; tan saray gendat la ya amta ra, a singa pinalsa ya andiay pankatunongan, diad sarayan bengatla so inpakaderal da. 

Jud 1:11 Kasi la ra! ta tinombok da so dalan nen Cain, tan sinmegba ra ed kalilingo nen Balaam lapu ed tumang, tan atawtaw ira ed kasebegan nen Cora. 

Jud 1:12 Sikaraya so niamot a batobato ed saray panliliketan yo, no mililiket ira ed sikayo, pastol iran taganoen day inkasikara ya andi takot; lurem ira ya andi danum, ya itaroktarok na dagem; kiekiew ira ed panaon na betel ya andi bunga, amidua ya inatey tan abagot ed saray lamolamot, 

Jud 1:13 Maruksa ra a burakan na dayat, ya iboboraray dili ya kababaingan da; bitewen ira ya abalbalang a niganaan na andi angaan a deket na kabilungtan. 

Jud 1:14 Nipaakar ed saraya si Enoc met, komapito a manlapu ed Adam, inprofeta to tan inkuan to: Nia, say Katawan onladia a tarok to so saray samplon libolibo a sasantos to, 

Jud 1:15 A mangokom ed ganagana, tan mangipatnag na katuaan ed saray mangaruksa a nipaakar ed mangaruksan gawa ra, tan ganagana a bengatla ya ambelat ya agagamil a saray maruksan managkasalanan sinalsalita ra sumpa ed sikato. 

Jud 1:16 Saraya sikara so managtalabotob, managdalem, a manakar-akar unong na saray pilalawanan da; (tan say sangi ra tongtongen da so saray ankakabaleg iran pasirayew a salita) ipatnag day panangibiig dad saray totoo, nisengeg ed kaabigan da. 

Jud 1:17 Bangbalet sikayo, inararo, nonnonot yo so saray salita a nen saman inbalikas na saray apostoles na Katawan tayo a Jesu-Cristo; 

Jud 1:18 Ya inkuan da ed sikayo: Dia ed kaonoran a panaon wala so saray managlurey, a manakar-akar unong na mauges a kaalakan da. 

Jud 1:19 Sikaraya so mangawa na kasiansian, kaalakan, ya angapo ed sikara so Espiritu. 

Jud 1:20 Bangbalet sikayo, inaro, ipaalage'yo so inkasikayo ed sankasantosan a pananisia, a manpipikasi kayo ed Espiritu Santo, 

Jud 1:21 Mansiansia kayo ed panangaro na Dios, tan manalagar kayo ed pa nangasi na Katawan tayo a Jesu Cristo ya onkana ed bilay ya andi anga. 

Jud 1:22 Tan diad saray arum walaan kayo na panangasi, ya wala rad panduarua: 

Jud 1:23 Ilaban yo ra balet so arum, dia ed panamsam yo ed sikara ed apuy; tan dia ed arum walaan kayoy pana ngasi a katekep na takot; tan boso len yo so pati kawes ya atilolan na laman. 

Jud 1:24 Natan dia ed saman so makapanyari a mantalima ed sikayo ed kigagapol tan mangipatnag ed sikayo ya andi dumsis ed arap na gloria to, ed alablabas ya gayaga, 

Jud 1:25 Dia ed Dios a bokor a Manangilaban tayo, ed panamegley nen Jesu-Cristo a Katawan tayo, so ka walaan komon na gloria, katagian, uley, tan pakayari, ed arapey ami panaon, natan tan lawas ed ando Ian ando. Ontan pa komon. 

PANGASINENSE LUKE


Luk 1:1 Bangta dakel so nangetma ya angoksoy na sakey a pangolitan ed saray bengatla ya agawgawa ed sikatayo, 

Luk 1:2 Unong na inpangosaosa ed sikami na saray nanlapu'd gapu tasi ra ed mata tan katangbayan ed salita, 

Luk 1:3 Ninonot ko met a makapaabig, kayari inpangopapet ko'n maong ed amin a bengabengatla ya agawa nanlapu ed inmuna, ya isulat a maokoksoy ed sika, sankakanaan a Teofilo; 

Luk 1:4 Pian nakabatanmo so katuaan nipaakar ed bengabengatla a sikara so akapangibangatan ed sika. 

Luk 1:5 Wala nen saman ed saray agew nen Herodes, ari ed Judea, so sakey a sacerdote a manngaran na Zacarias, ed nengneng nen Abias: et say asawa to sakey ed saray anak nen Aaron, et say ngaran to Elizabet. 

Luk 1:6 Et matunong ira a nanpadpara ed arap na Dios, a nanakar ira ya andi binalaw ed sikara dia ed saray amin a gangan tan bilin na Katawan 

Luk 1:7 Et angapo so anak da, at si Elizabet lepes, tan nanpadpara ra a matatken ed taon. 

Luk 1:8 Et agawa a sanen pelesto'n mankakatangbayan a singa sacerdote ed arap na Dios, unong ed inkabtang to, 

Luk 1:9 Singa ugali ed inka sacerdote, tinuro na kapalaran ya onloob ed templo na Katawan a mangibagat na incienso. 

Luk 1:10 Et ami karaklan na ombaley wala ed paway a mikakasi leleg na horas na incienso. 

Luk 1:11 Et pinmayawar ed sikato so sakey ya angel na Katawan, a manalalagey ed nikawanan a diking na altar na incienso. 

Luk 1:12 Et apagaan si Zacarias nen anengneng to, et aselepan na takot. 

Luk 1:13 Balet inkuan na angel ed sikato, Zacarias, agka antakot; ta nadngel so pikakasim, et si asawam ya Elizabet mangianak ed sika na sakey ya anak a laki ed tawagen mo so ngaran to a Juan. 

Luk 1:14 Et nawalaan ka na liket tan ga yaga; tan dakel so napaliket ed kianak to: 

Luk 1:15 Ta baleg naani ed arap na Katawan, et ag oninum na alak tan inumen a mabayani; et napano na Espiritu Santo, angan manlapu ed eges nen ina to. 

Luk 1:16 Et dakel ed saray anak nen Israel so panpataoliento ed Katawan a Dios da. 

Luk 1:17 Et manakar naani ed arap to dia ed espiritu tan pakayari nen Elias, pian ipawil to so kapusoan na atateng ed saray anak, tan saray matulay panakaren to ra ed kakabatan na saray matunong; pian itadia-anto so Katawan na sakey a baley a maralato. 

Luk 1:18 Et inkuan nen Zacarias ed angel: Anto so pakapatnaganko nia? ta masikenak la, tan si asawak matatken la ed taon.

Luk 1:19 Et inmebat so angel a kuan to ed sikato, Siak si Gabriel ya manalagey ed arap na Dios; et nibakiak a misalita ed sika tan mangyakar ed sika na saraya'n maong a balita. 

Luk 1:20 Et nia, naemel ka tan agka makasalita, anga ed agew a kasumpal na saraya a bengatla, lapu ed agmo sinisia so saray salitak, a sikara so nasumpal sano kanepegan da. 

Luk 1:21 Et saray ombaley pialagar da si Zacarias, tan nankelaw ira ed inpantantanto ed templo. 

Luk 1:22 Et nen pinmaway, agto ayarian so akisalita ed sikara: et atebek da ya akanengneng na sakey a pasingawey dia ed templo: tan akisalitaan to ra ed andawes, et naemel. 

Luk 1:23 Et agawa, sanen linmabas so saray agew ya inpankatangbayan to, linma ed abung to. 

Luk 1:24 Tan kayari saraya ya agew, nanlokon si asawato a Elizabeth; et nanamot ed limara'n bulan, a kuanto; 

Luk 1:25 Onia so ginawa ed siak na Katawan ed saray agew ya inpangimatonto ed siak, pian naekal so kabandayan ko ed saray totoo. 

Luk 1:26 Bang dia ed komanem a bulan, si angel Gabriel nibaki a nanlapu'd Dios ed sakey a ciudad na Galilea, a man ngaran na Nazaret, 

Luk 1:27 Ed sakey a virgen ya akidesposada ed sakey a laki a man ngaran na Jose, tobo ed abung nen David; et say ngaran na virgen sikato so Maria. 

Luk 1:28 Et linmoob so angel ed kawalaan to, et inkuan to, Daray ka la, nasnaspot ya apalangkapan, say Katawan wala ed sika. 

Luk 1:29 Balet sikato apagaan a toloy lapu ed saya a salita, et inisisip to no anto kasi nengneng na saya'n panangigalang. 

Luk 1:30 Et say angel inkuan to ed sikato: Agka antakot, Maria, ta akaromog ka na pamalangkap ed Dios. 

Luk 1:31 Et nia, ilokon mo tan yanak mo so sakey ya anak a laki et tawagen mo so ngaran to a JESUS. 

Luk 1:32 Sikato naani baleg, et ningaran ya Anak na Sankatageyan; et ited na Dios a Katawan ed sikato so trono nen David ya ama to; 

Luk 1:33 Et manari lawas ed abung nen Jacob; et say panarian to andi anga to. 

Luk 1:34 Et inkuan nen Maria ed angel: Panon to nia, ta angapo so kabat ko a laki? 

Luk 1:35 Et inmebat so angel tan inkuan to ed sikato, Say Espiritu Santo onla ed sika, et say pakapanyari na Sankatageyan tarongan toka: kanian say nianak met ningaran naani Santo, say Anak na Dios. 

Luk 1:36 Et nia, si Elizabeth a kanayon mo, nanlokon met ed inkaakolaw to na sakey ya anak a laki; et saya so onkomanem a bulan ed sikato ya inngaran a lepes. 

Luk 1:37 Ta angapo so salita a manlapu ed Dios ya andian na pakayari. 

Luk 1:38 Et inkuan nen Maria: Nia, so aripen na Katawan; nagawa ed siak so unong na salitam. Et say angel tinmainan ed sikato. 

Luk 1:39 Diad sarayan agew inmalagey si Maria ed linma'n maganganat ed kapalandeyan, ed sakey a ciudad na Juda; 

Luk 1:40 Et linmoob ed abung nen Zacarias tan inbano to si Elizabet. 

Luk 1:41 Et agawa a sanen nadngel nen Elizabet so inpangibano nen Maria ginmalaw so ugaw ed egesto; et si Elizabet napno na Espiritu Santo; 

Luk 1:42 Et inkasil to so voces to a tinmawag tan inkuan to, Mapalar ka ed saray bibii, tan bendito so bunga na eges mo. 

Luk 1:43 Et iner so nanlapuan to nia ed siak a say ina na Katawan ko onla ed siak? 

Luk 1:44 Ta nia, sanen say tanol na panangibanom sinmabi ed saray layag ko, lapu ed gayaga ginmalaw so ugaw dia ed eges ko. 

Luk 1:45 Et mapalar so anisia; ta nasumpal so bengabengatla ya inpaipakabat ed sikato na Katawan. 

Luk 1:46 Et inkuan nen Maria, Itandoro na Kamarerwak so Katawan, 

Luk 1:47 Tan say espirituk nanliket ed Dios a Manangilaban ko. 

Luk 1:48 Ta ninengneng to so kaabebaan na aripen to: Ta nia, manlapu'd natan amin na saray kailalakan ingaran da ak na mapalar. 

Luk 1:49 Ta say makapanyari nangawa ed siak na ankakabaleg a bengatla; Et santo so ngaran to. 

Luk 1:50 Et say panangasi to wala ed kailalakan tan kailalakan Ed saray antakot ed sikato. 

Luk 1:51 Impatnag to so pakapanyari ed taklay to; Binuyak to so saray mapangta ed kanonotan na kapusoan da. 

Luk 1:52 Inekal to so saray principe ed saray trono ra, Et inatagey to so saray mapaabeba. 

Luk 1:53 Saray narasan pinesel to ra ed maong a bengabengatla; Et saray mayaman pinatainanto ra a paoypaoy. 

Luk 1:54 Tinulongan to so Israel ya aripen to, Pian nanonotan to so panangasi. 

Luk 1:55 (Unong na sinalita to ed saray atateng tayo) Ed Abraham tan say bini to lawas. 

Luk 1:56 Et nanayam si Maria ed sikato ed talo ran bulan; tan pinmawil ed abung to. 

Luk 1:57 Bang say panaon a pananak nen Elizabet asabi; et nananak na sakey ya anak a laki. 

Luk 1:58 Et nadngelan na saray kaababay tan kakanayon to a say Dios ginawato ed sikato so baleg a panangasi to; et akiliket ira ed sikato. 

Luk 1:59 Et agawa a dia ed komawalon agew, nila ra a ginalsiman so ugaw; et sikato komon so tawagen da a Zacarias, unong ed ngaran nen ama to. 

Luk 1:60 Et inmebat si ina to a kuan to, Aliwa'n ontan; noag ingen ingaran na Juan. 

Luk 1:61 Et inkuan da ed sikato, Angapo ed kakanayon mo so manngaran na saya. 

Luk 1:62 Et inandawesan da so ama to, no anto so labay to ya ipangaran ed sikato. 

Luk 1:63 Et kinmerew na tabla a pansulatan, et insula'to, a kuan to: Juan so ngaran to. Et nikelawan ira'n amin. 

Luk 1:64 Et tampol ya abesuat so sangi to, tan say dila to naokbaran, et nansalita, ya angigalgalang ed Dios. 

Luk 1:65 Et sinmabi takot ed amin a kaababay da; et amin so saraya a salita nibalita ed lapag a kapalandeyan na Juda. 

Luk 1:66 Et amin so saray akadngel ed sikara, inyanda ra ed kapusoan da, a kuan da: Anto sirin so pagmaliwan na saya ya ugaw? Ta say lima na Katawan wala'd sikato. 

Luk 1:67 Et si Zacarias ya ama to napno na Espiritu Santo, et inprofeta to, a kuan to, 

Luk 1:68 Nagalang komon so Katawan, say Dios na Israel; Ta dinalaw tan ginawa to so pananondon ed baley to, 

Luk 1:69 Tan pinaalagey to so sakey a saklor na panangilaban nipaakar ed sikatayo Dia ed abung nen David ya aripen to 

Luk 1:70 (Unong na insalita to ed sangi na saray masantos a profetas to a nanlapu nen inmuna), 

Luk 1:71 Kilalaban ed saray kabusol tayo, tan ed lima na saray amin ya mangula ed sikatayo; 

Luk 1:72 Pian mangipatnag na panangasi ed saray atateng tayo. Tan nonoten to so masantos a sipan to; 

Luk 1:73 Say samba a sinambaan to ed Abraham ya ama tayo, 

Luk 1:74 Ya ited to ed sikatayo a lapu ed kilaban tayo ed lima na saray kabusol kayo Sikato so panlingkoran tayo ya andi takot, 

Luk 1:75 Dia ed kasantosan tan kaalasan ed arap to ed saray amin ya agew tayo. 

Luk 1:76 On, tan sika, ugaw, ningaran ka a prof eta na Sankatageyan: Ta onlaka ed arap na Katawan, pian itadiam so saray dalan to; 

Luk 1:77 Ya ipakabat mo so kilalaban ed baley to Dia ed pamaandi ed saray kasalanan da; 

Luk 1:78 Lapu ed matmoy a panangasi Dios tayo, A sikato so panalawan ed sikatayo na banua ya onpepelnak manlapu ed tagey, 

Luk 1:79 Pian onliwawa ed saray manyorong ed kabilungtan tan anino na ipapatey; Pian mangitonton ed saray sali tayo ed dalan na kareenan. 

Luk 1:80 Et say ugaw, binmaleg tan binmiskeg ed espiritu, et nanayam ed kalawakan anga ed agew ya inpatnag to ed Israel. 



Luk 2:1 Et agawa ed saraman ya agew, inmakseb so sakey a gangan nen Augusto Cesar, pian nipadron so amin a mundo. 

Luk 2:2 Saya ya inkapadron agawa ya inmuna sanen gobernador ed Siria si Cirenio. 

Luk 2:3 Et linmara ya amin ya inpaipadron balang sakey ed ciudad to a dili. 

Luk 2:4 Et si Jose met, nanlapu ed Galilea, ed ciudad a Nazaret, linma ed Judea, ed ciudad nen David a manngaran na Bet-lehem, lapu'd no tinmubo ed abung tan kailalakan nen David; 

Luk 2:5 Pian paipadron pati si Maria, a nidesposada ed sikato, a sikato so malokon nen saman. 

Luk 2:6 Et agawa, a leleg dan wadman asabi la so saray agew a pananak to. 

Luk 2:7 Et inyanak to so anak to a pangoloan, et sikato so pinonggos to ed lampin, tan inparokol to ed sakey ya atotoug, ta angapo so napasenan da ed darawesan. 

Luk 2:8 Et wala so saray pomapastol ed saman lanlamang a dalin, a manaayam ed uma, tan babantayan da a panpupuyatan ed labi so ayayep da. 

Luk 2:9 Et sakey ya angel na Katawan nanalagey ed abay da, et say gloria na Katawan niliktob tora na liwawa: et apagaan ira na baleg a takot. 

Luk 2:10 Et say angel inkuan to ed sikara, Ag kayo antakot; ta, nia, yakad ko ed sikayo so saray maorig a balita na baleg a liket a nipaakar ed amin a totoo: 

Luk 2:11 Ta natan ya agew, dia ed ciudad nen David, nianak ed sikayo so sakey a Manangilaban, a sikato so Cristo a Katawan. 

Luk 2:12 Et saya so tanda ed sikayo: Naromog yo so ugaw ya apungos ed lampin tan niparokol ed sakey ya atotong. 

Luk 2:13 Et kasanlilikna wala so akiolop ed angel a sakey a karaklan na ejercito a mangatatawen ya angigalgalang ed Dios, a kuan da, 

Luk 2:14 Gloria ed Dios ed sankatage yan, Tan dia ed dalin deen ed saray totoo a sikara so panliketan to'n maong. 

Luk 2:15 Et agawa, a sanen sikara so tinainan na saray angeles dia ed inakarda ed tawen, saray pomapastol nansasalitara a kuan da, Onla itayo sirin anga ed Bet-lehem, tan nengnengen tayo so saya'n bengatla ya agawa ya inpaipakabat ed sikatayo na Katawan. 

Luk 2:16 Et linmara a maganganat, et aromog da di Maria tan Jose, tan say ugaw ya akarokol ed atotong. 

Luk 2:17 Et nen anengneng da, inpakabat da so balita a niited ed sikara nipaakar ed saya ya ugaw. 

Luk 2:18 Et amin so saray akadngel, nankelaw ira ed saray inbaga ed sikara na saray pomapastol. 

Luk 2:19 Balet si Maria inememan to so saraya ya amin a bengatla, a ninodnono'to ed puso to. 

Luk 2:20 Et pinmawil so saray pomapastol ya ingalgalang tan intantandoro ra so Dios lapu ed saray amin a nadngel tan anengneng da, unong na nipakabat ed sikara. 

Luk 2:21 Tan sanen nagnap so waloran agew a pangalsim ed ugaw, tinawag da so ngaranto a JESUS a sikato so tinawag na ontan na angel nen arapen a nilokon dia ed eges. 

Luk 2:22 Et sanen asumpal so saray agew na pangogol da unong na gangan nen Moises, sikato so inyakar da ed Jerusalem ya inpatnag ed Katawan. 

Luk 2:23 (Unong na nisulat ed gangau na Katawan, Amin a laki a mangilukas na eges, ingaran a santo nipaakar ed Katawan), 

Luk 2:24 Tan mangyapay na bagat, unong na nikuan ed gangan na Katawan, Duara'n palekpek ono duara'n malapati a sibong. 

Luk 2:25 Et nia, wala so sakey a laki ed Jerusalem a manngaran na Simeon; et saya'n laki, matunong tan mapangako, ya aalagden to so ligliwa na Israel: et say Espiritu Santo wala ed sikato. 

Luk 2:26 Et inpuyan na Espiritu Santo ed sikato, ya agto nanengneng so ipapatey no agto ni nanengneng so Cristo a Katawan. 

Luk 2:27 Et diad inka Espiritu linmoob ed templo: et sanen say ugaw a Jesus inloob na saray ateng to, pian gawaenda ed sikato so unong na ugali na gangan, 

Luk 2:28 Saman la sikato so inala to ed saray taklay to, et ingalang to so Dios, tan inkuan to, 

Luk 2:29 Natan pasipot mo, Katawan, so aripen mo, A mareereen, unong ed salitam; 

Luk 2:30 Ta anengneng na saray matak so panangilaban mo, 

Luk 2:31 A sikato so intadiam ed arap na amin a totoo; 

Luk 2:32 Sakey a Silew a panagkapuyan ed saray Gentiles, Tan galang na baley mo ya Israel. 

Luk 2:33 Et si ama to tan ina to nikelkelawan ira ed saray bengatla ya asalsalita nipaakar ed sikato; 

Luk 2:34 Et binendicionan ira nen Simeon, tan inkuan to ed kinen Maria ya ina to inkuan to, Nia, saya'n ugaw nigaton pian kagapolan tan ki-ala geyan na dakel ed Israel; tan panagkatanda a sumpaen da: 

Luk 2:35 On, tan sakey ya kampilan talosento so dili a kamarerwam; pian nipatnag so kanonotan na dakel a kapusoan. 

Luk 2:36 Et wala so sakey a prof eta a manngaran na Ana, bii ya anak nen Fanuel, ed poli nen Aser akulaw Ian maong, a pito'y taon ya akiamong ed asawa to nanlapu ed inkavirgen to , 

Luk 2:37 Et abalo ya walonplo tan apat taon la , et ag la onaalis ed templo a manlUinkor ed labi tan agew pati panagayunal tan pikakasi. 

Luk 2:38 Et nen onsabi ed saman ya horas akisalamat ed Dios, et nansalita nipaakar ed ugaw ed saray amin a manaalagar na karondon na Jerusalem. 

Luk 2:39 Et nen asumpal da so amin onong ed gangan na Katawan, pinmawil ira ed Galilea, ed dili'n ciudad da a Nazaret. 

Luk 2:40 Et say ugaw binmaleg, tan kinmasil, tan napno na kakabaran: et say gracia na Dios wala ed sikato. 

Luk 2:41 Et tinaontaon ya onla so atateng to ed Jerusalem ed fiesta na pasco. 

Luk 2:42 Et sanen mantaon na labindua, linmara unong na ugali ed fiesta; 

Luk 2:43 Et nen apalabas da la so saray agew, sanen ompapawil ira tinimilak si ugaw a Jesus ed Jerusalem; et ag kabat na saray atateng to; 

Luk 2:44 Et lapu'd ilaloan da ya wala ed olop, nanakar ira leleg na sakey agew, et inaanap da ed saray kakanayon tan kabkabat da: 

Luk 2:45 Et nen sikato'y ag da aromog, pinmawil ira ed Jerusalem, a mananap ed sikato. 

Luk 2:46 Et agawa, nen kayari talo'y agew sikato'y nalmora ed templo, a manyodyorong ed pegley na saray doctores, ya ondedengel tan ontetepet ed sikara: 

Luk 2:47 Et saray amin ya akadngel sikato nankelkelaw ira ed pakatalo to tan ed saray eba'to. 

Luk 2:48 Et nen anengneng da, nikelawa: ira; et inkuan ed sikato nen ina tc Anak, akin et onia so ginawam ei sikami? nia, si amam tan siak ins anap mika a maedermen. 

Luk 2:49 Et sikato inkuan to ed sikars Panon ya inaanapyoak? agyo amt a nakaokolan ko so wala ed abun nen Amak? 

Luk 2:50 Et ag da atalosan so salita y inbaga to ed sikara. 

Luk 2:51 Et linma ya akiolop ed sikara et sinmabi ra ed Nazaret; et mate lotolok ed sikara: et si ina to ine meman to so saraya ya amin a nasa salita dia ed puso to. 

Luk 2:52 Et si Jesus binmaleg ed kaka batan tan kabalgan, tan ed pamalang kap na Dios tan saray totoo. 



Luk 3:1 Bang dia ed taon a komalabin lima ya inkaari nen Tiberio Cesar a peles a gobernador ed Judea si Poncio Pilato, tan si Herodes, si kato so tetrarka ed Galilea, tan si agito a Felipe so tetrarka ed Iturei tan Traconite, tan si Lisanias tetrarka ed Abilinia, 

Luk 3:2 Dia ed atagey ya incasacerdoti di Anas tan Caifas, dia ed kalawakan sinmabi salita na Katawan ed Juan ya anak nen Zacarias. 

Luk 3:3 Et sikato so linma ed amin a dalin ed kaliberliber na Jordan, ya angipolpulong na binyag nipaakar ec pamaandi ed saray kasalanan; 

Luk 3:4 Unong na nisulat ed libro na saray salita nen profeta Isaias, Say voces na sakey a mantawag dia ed lawak, Itadia yo so dalan na Katawan, Peteken yo so saray basbas to. 

Luk 3:5 Saray abeba a dalin tageran ira Et amin a palandey tan pokdol palanasen ira; Et say pikewet napetek, Et saray dalan a matibagkol na patar ira; 

Luk 3:6 Et amin a laman nanengneng to so panangilaban na Dios. 

Luk 3:7 Et kanian kuan to ed saray dakel a totoo a pinmaway a pabinyagan ed sikato, Sikayo kapulian na saray uleg, siopa so angipasakbay ed sikayo ya onbatik ed sanok ya onsa bi? 

Luk 3:8 Mamapaway kayo sirin na bungabunga a manepeg ed pagbabawi, et agyo gapoan ya ikuan ed inkasikayo'n dili, Wala si Abraham a panagkaama mi: ta kuan ko ed sikayo, a nayarian na Dios so mamaalagey na saray anak ed kinen Abraham angan dia ed saraya a bato. 

Luk 3:9 Et natan lanlamang say wasay niyan met ed lamut na saray kiew: amin a kiew sirin ya ag mangiter na maong a bunga napopo, tan nibantak ed apuy. 

Luk 3:10 Et saray dakel a totoo tinmepet ira ed sikato, a kuanda, Anto sirin so nakaokolanmi a gawaen? 

Luk 3:11 Et inmebat tan inkuan to ed sikara, Say walaan na duara a kawes, yapag to so andian; et say walaan na kanen, ontan met so gawaen to. 

Luk 3:12 Et linma met so saray publicano pian pabinyagan ira, et inkuan da ed sikato, Managbangat, anto'y nepeg min gawaen? 

Luk 3:13 Et sikato inkuan to ed sikara, Agyo anapen so dakdakel nen say wala'n nigangan ed sikayo. 

Luk 3:14 Et saray sondalo tinepet da met ed sikato, a kuan da, Et sikami, anto'y nepeg min gawaen? Et ikuanto ed sikara, Ag kayo mangawa na damsak ed angan siopa, et ag kayo mangidalem na siopaman ya ag nikatonongan; et pasaragen yo so saray upa yo. 

Luk 3:15 Et nen manaalagar so ombaley, tan amin a totoo ninonot dad kapusoan da nipaakar ed Juan, no sikato kasi in gen so Cristo; 

Luk 3:16 Inmebat si Juan, a kuan to ed sikara ya amin, Siak a tua binyagan ta kayo ed danum; balet onsabi lalo a makapanyari nen sika, ya agak onnepeg a mangokbar na lubir na sapin to: sikato binyagan to kayo ed Espiritu Santo tan apuy; 

Luk 3:17 A say pay pay to wala ed lima to, pian panisan to a maong so taltagan to, tan pian tiponen to so trigo ed kamalir to; balet say taep poolan to, ed apuy ya ag naerep. 

Luk 3:18 Et pati dakel ni ya arum a kalkalar inpulong to ed saray totoo so saray maong a balita; 

Luk 3:19 Balet si Herodes a tetrarka, sanen binalaw to nisengeg ed kinen Herodias ya asawa na agito, tan lapu'd amin a kaugsan a ginawa nen Herodes, 

Luk 3:20 Inyarum to met ni so saya ed saray amin, ya inpokok to si Juan ed panangipangawan, 

Luk 3:21 Et agawa, sanen abinyagan so amin a totoo, a, si Jesus met nen abinyagan, tan nen nanpikasi, say tawen nilukas, 

Luk 3:22 Et inmakseb ed sikato so Espiritu Santo ed nengneng na laman, a singa malapati, tan sakey a voces nanlapu ed tawen, a kuan to, Sika so Ana'ko ya inadaro, dia ed sika napaliketak a maong. 

Luk 3:23 Et si Jesus a dili sanen ginmapo a manbangat, mantaon na talomplo, et sikato so anak (unong na inpangigaton) nen Jose, ya anak nen Eli, 

Luk 3:24 Ya anak nen Matat, ya anak nen Levi, ya anak nen Melqui, ya anak nen Jane, ya anak nen Jose, 

Luk 3:25 Ya anak nen Matatias, ya anak nen Amos, ya anak nen Nahum, ya anak nen Esli, ya anak nen Nage, 

Luk 3:26 Ya anak nen Maat, ya anak nen Matatias, ya anak nen Semei, ya anak nen Jose, ya anak nen Juda. 

Luk 3:27 Ya anak nen Joana, ya anak nen Resa, ya anak nen Zorobabel, ya anak nen Sealtiel, ya anak nen Neri, 

Luk 3:28 Ya anak nen Melqui, ya anak nen Adi, ya anak nen Cosam, ya anak nen Elmodam, ya anak nen Er, 

Luk 3:29 Ya anak nen Josue, ya anak nen Eliezer, ya anak nen Torim, ya anak nen Mata, ya anak nen Levi, 

Luk 3:30 Ya anak nen Simeon, ya anak nen Juda, ya anak nen Jose, ya anak nen Jonan, ya anak nen Eliaquim, 

Luk 3:31 Ya anak nen Malca, ya anak nen Mena, ya anak nen Matata, ya anafe nen Natan, ya anak nen David, 

Luk 3:32 Ya anak nen Jesse, ya anak nen Obed, ya anak nen Booz, ya anak nen Salmon, ya anak nen Naason, 

Luk 3:33 Ya anak nen Aminadab, ya anak nen Aram, ya anak nen Esrom, ya anak nen Fares, ya anak nen Juda, 

Luk 3:34 Ya anak nen Jacob, ya anak nen Isaac, ya cma/e nen Abraham, ya anak nen Tare, ya anak nen Nacor, 

Luk 3:35 Ya anak nen Serug, ya anak nen Ragan, ya anak nen Peleg, ya anak nen Selah, 

Luk 3:36 Ya anak nen Cainan, ya anak nen Arfaxad, ya anak nen Sem, ya anak nen Noe, ya anak nen Lamec, 

Luk 3:37 Ya anak nen Matusalem, ya anak nen Enoc, ya anafe nen Tared, ya anak nen Mahalaleel, ya anak nen Cainan, 

Luk 3:38 Ya anak nen Enos, ya anak nen Set, ya anak nen Adam, ya anak na Dios. 



Luk 4:1 Et si Jesus a napno na Espiritu Santo, pinmawil a nanlapu ed Jordan, et intonton na Espiritu dia ed lawak 

Luk 4:2 Leleg na apataplo'y agew, ya toktoksoen na diablo. Et angapo'y kinan to ed saraman ya agew: et nen apalabas la ra, naerasan. 

Luk 4:3 Et say diablo inkuan to ed sikato, No sika so anak na Dios, igangan mo ed saya'n bato a magmaliw a tinapay. 

Luk 4:4 Et si Jesus inmebat ed sikato, Nisulat, Aliwa lambengat a tinapay so panbilay na too, (noag ingen dia ed amin a Salita na Dios). 

Luk 4:5 Et sikato so inpaatagey to, tan inpanengneng to ed sikato ed sankasikmat so saray amin a panarian ed mundo. 

Luk 4:6 Et inkuan ed sikato na diablo, iter ko ed sika so saya ya amin a pakauley, tan say gloria ra: ta sikato so niiter ed siak; tan dia'd siopa a labay ko a pangiteran iter ko ed sikato. 

Luk 4:7 Kanian, no mikasika ed arap ko, sikato so kayarian mo ya amin. 

Luk 4:8 Et inmebat si Jesus tan inkuan to ed sikato, Nisulat, Mikasika ed Katawan a Dios mo tan sikato lambengat so panlingkoran mo. 

Luk 4:9 Et sikato'y inyakar to ed Jerusalem, tan sikato so inyan to ed toktok na templo, tan inkuan to ed sikato, No sika so Anak na Dios, ontaboy ka a manlapu dia: 

Luk 4:10 Ta nisulat, Ibilin to ed saray angeles to so nipaakar ed sika, pian talimaen da ka: 

Luk 4:11 Tan, Sika'y sakloyen da ed saray kalimaan da: Ompan lamang no nikena so salim ed sakey a bato. 

Luk 4:12 Et nen inmebat si Jesus ed sikato inkuan to: Nikuan la, Ag mo toksoen so Katawan a Dios mo. 

Luk 4:13 Et nen say diablo asumpal to so amin a pananokso, tinmainan ed sikato ed pigara'n panaon. 

Luk 4:14 Et si Jesus dia ed pakapanyari Espiritu pinmawil ed Galilea; et kinmayat so dayew a nipaakar ed sikato ed amin a pasen a kaliberliber. 

Luk 4:15 Et sikato so nanbabangat dia ed saray sinagogas da ya inggalgalang na amin. 

Luk 4:16 Et linma ed Nazaret, a diman so binalegan to: et linmoob, unong na ugalito, ed sinagoga ed agew a sabaton, et inmalagey a nanbasa. 

Luk 4:17 Et initer da ed sikato so libro nen profeta Isaias. Et binuskag to so libro, tan aromog to so pasen a nisulatan na saya, 

Luk 4:18 Say Espiritu na Katawan wala ed siak, Ta nilanaan toak a mangipulong na saray maong a balita ed saray duruka: Inbaki toak a mangipakabat na kawayangan ed saray arakep, Tan say pangipawil na pakanengneng na saray bulag, Pian ibolos ko so saray nanaaposan, 

Luk 4:19 Pian yabawag ko so makapaliket a taon na Katawan. 

Luk 4:20 Et niluko'to so libro, tan sikato'y inpawil to ed katangbayan, et imyorong; et saray mata na amin dia ed sinagoga sinenengneng ed sikato. 

Luk 4:21 Et ginapoan to so nankuan ed sikara, Natan ya agew asumpal ed kalayagan yo so saya'n sulat. 

Luk 4:22 Et pinatua ra ya amin, tan nikelawan ira ed saray salita a magracia a nanlapu ed sangi to: et kuan da, Aliwa ta a saya so anak nen Jose? 

Luk 4:23 Et inkuan to ed sikara, Andi duarua kuanyo ed siak so saya ya alimbawa, Mananambal, tambal mo so inkasika: angan anto a nadngelanmi a ginawam ed Capernaum, gawaen mo met dia ed baleymo a dili. 

Luk 4:24 Et inkuan to, Tua kuan ko ed sikayo, Angapo so profeta a naawat dia ed dili'n baley to. 

Luk 4:25 Balet tua a kuan ko ed sikayo, Dakel nen saman so bibii a balo dia ed Israel ed saray agew nen Elias, nen nikaput so tawen ed talo'y taon tan anem bulan, et agawa so baleg ya eras ed amin a dalin; 

Luk 4:26 Ingen angapo ed sikara so ni-bakian nen Elias, noag dia ed Zarepta, dia ed dalin na Sidon, ed sakey a bii'n balo. 

Luk 4:27 Et dakel nen saman so akating dia ed Israel ed panaon nen profeta Eliseo; et angapo ed sikara so alinisan, noag si Naaman lambengat a taga Siria. 

Luk 4:28 Et napno ra na sanok ya amin dia ed sinagoga, nen nadngel da so saraya'n bengatla; 

Luk 4:29 Et inmalagey ira, et sikato so pinaarawi ra ed paway na ciudad, et inyakar dan anga ed toktok na palandey ya inalageyan na ciudad da, pian sikato'y ibantak da komon. 

Luk 4:30 Balet sikato nen linmabas ed pegley da tinmainan. 

Luk 4:31 Et linma ed Capernaum, sakey a ciudad na Galilea. Ft sikara so inbabanga to ed agew na sabaton: 

Luk 4:32 Et nankelkelawan da so ibabanga to; ta say salita to walaan na pakapanyari. 

Luk 4:33 Et dia ed sinagoga wala so sakey a too ya walaan na sakey ya espiritu na marumsis a demonio; et nanakis ed baleg a voces, 

Luk 4:34 A! anto so pibiangan mi ed sika, Jesus a Nazareno? linmaka dia a mamagbag ed sikami? Siak kaba' taka no siopa ka, Sika so Santo na Dios. 

Luk 4:35 Et sikato so nanpasnokan nen Jesus, a kuan to, Ag ka oneesel, et ompaway ka ed sikato. Et sanen say demonio sikato'y inparokol to ed pegley, pinmaway ed sikato, ya agto naano. 

Luk 4:36 Et sinmabi kelaw ed amin, et nansasalita ra ed sakey tan sakey, a kuan da, Anto kasi so saya'n salita? ta pati pakauley tan pakapanyari ganganen to so saray espiritu a marumsis, et ompaway ira. 

Luk 4:37 Et say dengel nipaakar ed sikato kinmayat ed amin a pasen na dalin a kaliberliber. 

Luk 4:38 Et inmalagey a nanlapu ed sinagoga, tan linmoob ed abung nen Simon. Et say ina na asawa nen Simon pineketan na maksil a petang; et akikasian da lapu'd sikato. 

Luk 4:39 Et tinmoek ed sikato, et binano to so petang; et tinmainan ed sikato: et tampol ya inmalagey tan nanpaga ed sikara. 

Luk 4:40 Et sanen onseselek so banua, amin so saray walaan na mabebley ed nambabangil a sakit sikara so inyakar da ed sikato; et intapew to so lima to ed balang sakey ed sikara, et pinaabig to ra. 

Luk 4:41 Et pinmaway met so saray demonios a dakerakel, a manakis ira, tan kuan da, Sika so Anak na Dios. Et nen nanpasnokan to ra, agto ra pinasalita; ta amta ra a sikato si Cristo. 

Luk 4:42 Et nen kabuasan la, pinmaway tan linma ed pasen a lawak: et sikato so inanap na saray dakel a totoo, et linma ra ed sikato, tan sikato so pokpokan da komon, pian ag onarawi ed sikara. 

Luk 4:43 Balet sikato inkuan to ed sikara, Kaokolan ko met ya ipulong ko so evangelio na panaria'y Dios ed saray arum a ciudad: ta sikatoya so nibakianko. 

Luk 4:44 Et nanpopulong ed saray sinagoga ed Galilea. 



Luk 5:1 Et agawa, nen nantitipon so dakel a totoo ed sikato tan nadngel da so salita na Dios, a sikato manalalagey ed abay na libsong na Genesaret; 

Luk 5:2 Et anengneng to so duaran baloto ya wala ed gilig na libsong: balet saray sumisigay linmasor ira ed danum, tan uurasan da so saray iket da. 

Luk 5:3 Et sikato linmugan ed sakey ed saray baloto, a sikato so kayarian nen Simon, et kinerew to ed sikato ya yarawi to na diaset ed pandel. Et imyorong tan inbabangat to, manlapu ed baloto, so dakerakel a totoo. 

Luk 5:4 Et nen tinmon da a nansalita, inkuan to ed Simon, Ontaewka, ipelag yo so saray iket yo a pansigay. 

Luk 5:5 Et inmebat si Simon tan inkuanto, Katawan, nansagpot kami la a sanlabi, et angapo so naalami: ingen lapu ed salitam ipelag ko so saray iket. 

Luk 5:6 Et nen ginawa ra so saya, akapangipukok ira na akamayamay a sira; tan apilatpilat so saray iketda; 

Luk 5:7 Et inandawesan da so saray ibibara ed sananey a baloto, pian ondago ra tan ontulong ira ed sikara. Et dinmago ra, et pinano ra a nanpadpara so saray baloto, ed ontanla ya onlereg ira lawari. 

Luk 5:8 Et nen anengneng ya nen Simon Pedro, tinmalimokor ed arap nen Jesus, a kuan to, Onarawi ka ed siak, ta too ak a managkasalanan, O Katawan. 

Luk 5:9 Ta nikelawan, tan saramay amin a kaolop to, nisengeg ed inpakalara ed saray sira ya asigayan da; 

Luk 5:10 Tan ontan met di Santiago tan Juan, ya anak ira nen Zebedeo, a kaolop ira nen Simon. Et si Jesus inkuan to ed Simon, Agka antakot; manlapu'd natan mansigay ka na saray totoo. 

Luk 5:11 Et nen niyakar da ed dalin so saray baloto ra, tinainan da ya amin, tan tinmombok ira ed sikato. 

Luk 5:12 Et agawa, a nen sikato'y wala ed sakey ed saray ciudad, nia, so sakey a laki a napno na kating: et nen anengneng to si Jesus indakmomo to so lupa to, et nankerew ed sikato, a kuan to, Katawan, no labay mo, nayarianmoak a linisan. 

Luk 5:13 Et inyona'to so lima to, tan sikato so diniwi'to, a kuan to, Labay ko; nalinisan ka. Et tampol say kating inmandi ed sikato. 

Luk 5:14 Et inbilin to ed sikato ya agto salitaen ed angan siopa: ingen naka la, tan ompatnag ka ed sacerdote tan mangibagat ka ed inkalinisan mo, onong na inbilin nen Moises, pian pakapamintuaan ed sikara. 

Luk 5:15 Balet onkayat ya onkayat so dengel nipaakar ed sikato: et nantitipon so dakel a totoo ya ondengel, tan patambal ed sakisakit da. 

Luk 5:16 Ingen sikato so inmarawi a linma ed kalawakan tan nanpikasi. 

Luk 5:17 Et agawa ed sakey ed saraman ya agew, a sikato nanbabangat; et saray Fariseos tan makakabat ed gangan, a nanlapura ed amin a pulok na Galilea, tan Judea tan Jerusalem, walara ya akayorong: et wala ed Sikato so pakapanyari Katawan a manambal. 

Luk 5:18 Et nia, wala ra so lalaki ya angyakar ed sakey a dokolan na sakey a laki ya ag makagalaw: et inanapda so pangilooban da ed sikato, tan panginan da ed sikato ed arap to. 

Luk 5:19 Et nen angapo so naromog da a pangilooban ed sikato lapu ed karakel na totoo, sinmegep ira ed toktok na abung, et dia ed binutaw da ya atep sikato'y inepas da pati dokolan to dia ed pegley ed arap nen Jesus. 

Luk 5:20 Et nen anengneng to so pananisia ra, inkuan to, Too, saray kasalanan mo napaandi ra ed sika. 

Luk 5:21 Et saray escribas tan Fariseos ginapoan da so nannonot, a kuan da, Siopa'ya a mansalita'y ayew? Siopa so makayari a mamaandi ed saray kasalanan, no ag say Dios lamfa engat? 

Luk 5:22 Balet si Jesus nen natebek to so kanonotan da, inmebat tan inkuan to ed sikara, Anto so nononotenyo ed kapusoan yo? 

Luk 5:23 Dinan so maininomay, say pangikuan, Saray kasalanan mo napaandi ed sika: ono say pangikuan, Onalagey ka tan manakar ka? 

Luk 5:24 Balet pian nakabatan yo ra say Anak na too walaan na pakapanyari ed dalin a mamaan di ed saray kasalanan, (inkuan to ed ag makagalaw): Kuan ko ed sika. Onalagey ka, tan libit mo so dokolan mo, et onia ka ed abung mo. 

Luk 5:25 Et tampol ya inmalagey ed arap da tan nilibi'to so dokolan to, et linma ed abung to, ya ingalgalang to so Dios. 

Luk 5:26 Et nankelaw ira ya amin, tan ingalgalang da so Dios; et napno ra na takot, a kuan da, Akanengneng kami natan na makapakelaw a bengabengatla. 

Luk 5:27 Et kayari na saraya'n bengatla pinmaway, et akanengneng na sakey a publikano, a manngaran na Levi, ya akayorong ed panagsingilan na buis, et inkuan to ed sikato, Tomboken moak. 

Luk 5:28 Et inkaindan to so amin, tan inmalagey tan tinmombok ed sikato. 

Luk 5:29 Tan sikato so ingawaan nen Levi na sakey a baleg a liket ed abung to: et wala so dakerakel a publikanos tan arum ira'n akirongo ed sikara ed pananganan. 

Luk 5:30 Et saray Fariseos tan saray escriba ra nantalobotob ira sumpa ed saray babangatan to, a kuan da, Akin a mikan tan miinum kayo ed saray publicanos tan saray makasalanan? 

Luk 5:31 Et nen inmebat si Jesus inkuan to ed sikara, Saray maksil agda nakaokolan so mananambal; noag ingen saray agmakayari. 

Luk 5:32 Agak linmadia a manawag ed saray matonong noag ingen ed saray managkasalanan pian magbabawira. 

Luk 5:33 Et inkuan da ed sikato, Saray babangatan nen Juan mabetbet ira a manayunal, tan manggawa ra na saray pikakasi; ontan met so saray babangatan na saray Fariseo; balet saray babangatan mo mangan tan oninum ira. 

Luk 5:34 Et si Jesus inkuan to ed sikara, Nayarian yo a panayunalen so saray anak na panbabansalan, leleg a say laki ya asawa wala ed sikara? 

Luk 5:35 Balet onsabi so saray agew; et sano naekal ed sikara so asawa a laki saman la ra manayunal ed saraman ya agew. 

Luk 5:36 Et sinalita to met ed sikara so sakey ya alimbawa; Angapo'y too a mamilat na kawes a balo et isakab to ed daan a kawes; ta no andi pilaten naani na balo, tan say lagas a balo ag met manepeg ed daan. 

Luk 5:37 Et angapo'y too a mangyan na balon alak ed saray daan a birong na alak; ta no andi say balo ya alak pilaten to so saray birong, et sikato so naibung, tan naderal so saray katat. 

Luk 5:38 Balet say balo ya alak nakaokolan to so yan ed saray balo a birong na alak. 

Luk 5:39 Et angapo so too ya nen inminum na ombak ya alak kaliktanen to so balo: ta kuan to, Maong so ombak. 



Luk 6:1 Et agawa ed sakey a sabaton nen manaakar ed saray kamaumaan na maiz; et saray babangatan to nanbagot ira na balibal na maiz, tan angan ira, a binorbor dara ed kalimaan da. 

Luk 6:2 Balet arum ed saray Fariseos inkuan da, Akin a gawaen yo so ag matunong a gawaen ed sabaton? 

Luk 6:3 Et nen inmebat si Jesus inkuan to ed sikara, Agyo ta ni abasa so saya, no anto so ginawa nen David, nen narasan, sikato, tan saray wala ed sikato; 

Luk 6:4 No panon so inloob to ed abung na Dios, et inala to tan kinan to so tinapay a nisaklang ed altar, tan initdan tora met so saray wala ed sikato; sikato ya ag matunong a kanen nilikod ed saray sacerdotes lambengat? 

Luk 6:5 Et inkuan to ed sikara, Say Anak na too sikato so Katawan na Sabaton. 

Luk 6:6 Et agawa ed sananey lamet a sabaton a linmoob ed sinagoga et nanbangat: et wala'y sakey a tood'man, et say lima to'n kawanan amagaan. 

Luk 6:7 Et sikato so sisiimen na saray escriba tan Fariseo, no manambal kasi ed Sabaton; pian makaromog ira na pangidaleman da ed sikato. 

Luk 6:8 Balet amta to so saray kanonotan da; et inkuan to ed too ya amagaan so lima to, Bangon ka, tan alagey ka ed pegley. Et sikato binmangon tan tinmalindeg. 

Luk 6:9 Et si Jesus inkuan to ed sikara, Tepeten ko ed sikayo, Matunong kasi ed sabaton so pangawa na maong, ono say pangawa na mauges? say pangilaban ed bilay ono say panderal ed sikato? 

Luk 6:10 Et ninengneng tora ya amin ed liberliber, tan inkuan to ed sikato, Unat mo so limam. Et ginawa to so ontan: tan say lima to apaa.big. 

Luk 6:11 Balet napnora na gula; et nannononong so sakey tan sakey no anto so nayarian da a gawaen ed Jesus. 

Luk 6:12 Et agawa ed saray an agew, a pinmaway ed palandey a manpikasi; et intoloy to a nansanlabi so akikasi ed Dios. 

Luk 6:13 Et nen kabuasanla, tinawag to so saray babangatan to; et amili labindua ed sikara, ya inngarantora met na apostoles: 

Luk 6:14 Si Simon, ya inngaran to met na Pedro, tan si Andres ya agi to, tan si Santiago tan si Juan, tan si Felipe tan si Bartolome. 

Luk 6:15 Tan si Mateo, tan si Tomas, tan si Santiago ya anak nen Alfeo, tan si Simon ya inngaran na Zelotes. 

Luk 6:16 Tan si Judas ya agi nen Santiago, tan si Judas Iscariote, a sikato so nagmaliw a liputan; 

Luk 6:17 Et linmasor a pati sikara, tan inmalagey ed sakey a pasen a patar, tan sakey a karaklan na saray babangatan to, tan sakey a karaklan na ombaley a nanlapu ed amin a Judea, tan Jerusalem, tan say baybay na Tiro, tan Sidon, a sikara so dinmago ya ondengel ed sikato, tan patambal ed sakisakit da; 

Luk 6:18 Et saray ginogonigon na saray espiritu a marumsis atambal ira. 

Luk 6:19 Et amin a karaklan sikato so sineetan da a diwiten: ta pinmaway ed sikato so pakapanyari, et sikara so pinaabig to ya amin. 

Luk 6:20 Et innengneng to ray mata to ed saray babangatan to, tan inkuan to, Mapalar kayo a duruka: ta kien yo so panaria'y Dios. 

Luk 6:21 Mapalar kayo a narasan natan: ta napesel kayo. Mapalar kayo a mannangis natan: tan onele'kayo. 

Luk 6:22 Mapalar kayo, sano busulenda kayo na saray totoo, tan sano isian da kayo ed olop da et modmoraen da kayo, et ipulisay da so ngaran yo a singa mauges, nisengeg ed Anak na too. 

Luk 6:23 Manliket kayo no saman ya agew, tan onlok so kayo ed gayaga: to nia say tomang yo baleg ed tawen; ta ontan lanlamang so ginawa na saray amara ed saray profetas. 

Luk 6:24 Balet; abagey kayo la sikayo'n mayayaman! ta inawat yo la so ligliwa yo. 

Luk 6:25 Abagey kayo la, sikayo a napsel natan! ta naerasan kayo. Abagey kayo la, sikayo a maneelek natan! ta maningel kayo naani tan mannangis kayo. 

Luk 6:26 Abagey kayo la, sano amin a totoo mansalita ra na maong ed sikayo! ta ontan lanlamang so ginawa na saray ama ra ed saray matila a profeta. 

Luk 6:27 Balet kuan ko ed sikayo a mandengdengel, Aroen yo so saray kabusol yo, mangawa kayo'y maong ed saray mamosol ed sikayo, 

Luk 6:28 Bendicionan yo so saray mangayew ed sikayo, pikasi yo so saray mandamsak ed sikayo. 

Luk 6:29 Say mangabil ed sika ed sakey ya aping ipatnag mo met so biek; et say mangekal ed sika na kolibenben mo ag mo ipokpok ed sikato met so ay sing mo. 

Luk 6:30 Itdan mo so amin a mankerew ed sika; et say mangala na kayarian mo agmo pawilen a kerewen. 

Luk 6:31 Et singa say laba'yo a gawaen komon ed sikayo na saray totoo, ontan met so gawaen yo ed sikara. 

Luk 6:32 Et no aroen yo so saray mangaro ed sikayo, anto a salamat so naalayo? ta angan saray makasalanan aroen da so saray mangaro ed sikara. 

Luk 6:33 Et no mangawa kayo na maong ed saray mangawa na maong ed sikayo. anto a salamat so naala yo? ta angan saray makasalanan ontan met so gawaen da. 

Luk 6:34 Et no pabayesen yo so saray ilaloan yo a pangawatan, anto a salamat so naala yo? angan saray makasalanan, mamabayes ira met ed saray makasalanan, pian ontan met so awaten da. 

Luk 6:35 Balet aroen yo so saray kabusol yo, tan mangawa kayo na maong ed sikara, tan mamabayes kayo,ya ag kayo manalagar angan kapigan; et say gunguna yo baleg naani, et sikayo so saray anak naani Sankatageyan: ta sikato mapanga ko ed saray malamang tan mauges. 

Luk 6:36 Mapangasi kayo komon, onong a mapangasi so Ama yo. 

Luk 6:37 Tan ag kayo mangokom, ag kayo naokom: Tan ag kayo manusa, et ag kayo nadusa, mangibolos kayo, ed nibolos kayo: 

Luk 6:38 Mangiter kayo, et naitdan kayo; sukat a maong, pinerner, aseksek tan manleplepwas, so iter da ed ak walan yo. Ta sukat a pansukat yo sikato met so pansukatan ed sikayo. 

Luk 6:39 Et sinalita to met ed sikara so sakey a alimbawa, Nayarian kasi na bulag so mangidawat na bulag? Ag ira kasi napelag a dua ed abut? 

Luk 6:40 Say babangatan aliwan atagtagey nen say managbanga'to: balet balang sakey no nayadyari mipara ed managbanga'to. 

Luk 6:41 Et akin a nengnengen mo so taep ya wala ed mata na agim, balet agmo nengnengen so pagsen ya wala ed matam lanlamang? 

Luk 6:42 Ono panon so pakapangiba-gam ed agim, Agi, paulian moak a mangekal na taep ya wala ed matam, sano agmo nanengneng so pagsen ya wala ed dili a matam? Sika pakalala, ekal mo ni ya onona ed matam so pagsen, et saman la makanengneng ka a malinlinew a mangekal na taep ya wala ed mata na agim. 

Luk 6:43 Ta angapo so maong a kiew a manbunga na mauges; angapo met so mauges a kiew a manbunga na maong. 

Luk 6:44 Ta balang kiew nabirbir ed bunga to lanlamang. Ta dia ed saray sabitan ag makaborbor so saray totoo na higos, ag ira met makaborbor na uvas dia ed zarza. 

Luk 6:45 Say maong a too ipaway to so maabig dia ed maong a kayamanan na puso to; et say mauges a too ipaway to so kaugsan dia ed mauges a kayamanan: ta dia ed inkadaakan na puso say sangi to mansalita. 

Luk 6:46 Et akin a tawagen yoak na, Katawan, Katawan et ag yo gawaen so saray bengatla ya ibagak? 

Luk 6:47 Balang sakey ya ondago ed siak, et denglen to so saray salitak, tan gawaen tora, ipanengneng ko ed sikayo no dinan so kapara to: 

Luk 6:48 Sikato so singa sakey a too a mamaalagey na sakey ya abung, ya angotkot et pinaaralem to, et inyanto so cimiento ed tapew na baton-dampay: et nen sinmabi delap, say agos tinopa to so abung, et ag to apaga law; ta wala a nipaalagey a maong. 

Luk 6:49 Ingen say ondengel, et ag to ga waen, singa sakey a too ya amaala gey na abung ed dalin ya andi cimiento; sikato so tinopa na agos, el tampol ya abagbag; et baleg so in kaderal na saman ya abung. 



Luk 7:1 Kayari inpakasumpal to na sa raya'n amin a salita ed kalayagar na ombaley, linmoob ed Capernaum. 

Luk 7:2 Et say aripen na sakey a Cen turion, a sikato so inararo to asakitan et ngalngali ompatey. 

Luk 7:3 Et nen nadngel to so nipaaka ed Jesus, angibaki ed sikato na mamasiken na saray Judio, a kerewen da ya onla komon tan ilaban to so aripen to. 

Luk 7:4 Et sikara, nen linmara ed Jesus sikato so akikasian da a maseseg, a kuan da, Sikato so manepeg a gawaen mo so saya nipaakar ed sikato; 

Luk 7:5 Ta inaro to so nacion tayo, tan impaalageyan to itayo na sinagoga tayo. 

Luk 7:6 Et si Jesus akila ed sikara. Et bang nen wala ed agla arawi ed abung, say centurion angibaki ed sikato na kakaaro, a kuan da ed sikato Katawan, agka mansagpot; agak onnepeg ya onloob ka ed silong na abung ko: 

Luk 7:7 Kanian agko met inpasen a manepegak ya ondago ed sika; balet ibagam so salita, et say aripen ko onabig. 

Luk 7:8 Ta siak too ak met a niyan ed lepsag na pakauley, ya wala ed lepsag ko so saray sondalo: et kuan ko ed saya, Naka, et onla; tan ed sakey, Gala, et ondago; tan ed aripen ko Gawam'ya, et gawaen to. 

Luk 7:9 Et nen narengel nen Jesus so saraya, nankelaw ed sikato, et inmarap tan inkuan to ed karaklan a mantombok ed sikato, Kuan ko ed sikayo, angan dia ed saray Israelitas, andi, agak ni akaromog na onia kabaleg na pananisia. 

Luk 7:10 Et saray nibaki, nen pinmawil ira ed abung, asabian da ya inmabig so aripen. 

Luk 7:11 Et agawa tampol ed kayari to, a sikato linma ed sakey a ciudad a manngaran na Nain; et akiolop ed sikato so saray babangatan to, tan sakey a dakel a totoo. 

Luk 7:12 Bang nen akaasinger ed pinto na ciudad, nia, ipapaway da so sakey ya inatey, a bugbugtong ya anak a laki nen ina to a balo ni nimet et dakel a totoo ed ciudad so akiolop ed sikato. 

Luk 7:13 Et nen sikato'y anengneng na Katawan, sikato so inabagey to, et inkuan to ed sikato, Agka mannangis. 

Luk 7:14 Et inmasinger tan diniwi'to so lungon: et saray nanawit tinmonda ra. Et inkuan to, Balolaki, kuan ko ed sika, Bangon ka. 

Luk 7:15 Et samay inatey, binmangon, et ginmapo a nansalita. Et inyawa'to ed kinen ina to. 

Luk 7:16 Et say takot sinmabi ed amin: et in galgalang da so Dios, a kuan da: Sakey a baleg a profeta so inmalagey ed sikatayo: tan, say Dios dinalaw to so baley to. 

Luk 7:17 Et saya a dengel kinmayat nipaakar ed sikato dia ed amin a Judea, tan amin a dalin a kaliberliber. 

Luk 7:18 Et saray babangatan nen Juan inbagara ed sikato so saraya'n amin a bengatla. 

Luk 7:19 Et nen tinawag nen Juan so duara ed saray babangatan to inbakito ra ed Katawan, a kuan to, Sika so satay onsabi, ono alagden mi sananey? 

Luk 7:20 Et nen sinmabi so saray lalaki ed sikato, inkuan da, Si Juan a Bautista inbaki to kami ed sika, a kuan to, Sika so satay onsabi, ono alagdenmi sananey? 

Luk 7:21 Dia ed saman ya horas tinambal to so dakel a sakisakit tan bakbaktan espiritu a mauges; et initdan to na pakanengneng so saray bulag. 

Luk 7:22 Et inmebat tan inkuan to ed sikara, Onla kayo, et ibaga yo ed Juan so saray bengatla ya anengneng tan nadngel yo; saray, bulag akanengneng ira, saray piley akaakar ira, saray akating alinisan ira, et saray telek akadngel ira, saray inatey inmoli ra ed bilay, saray duruka wala a nipulong ed sikara so saray maong a balita. 

Luk 7:23 Et mapalar so siopaman, ya ag makaromog ed siak na kagapolan. 

Luk 7:24 Et nen tinmainan so saray inbaki nen Juan, ginapoan to ya inkuan ed saray dakel a totoo so nipaakar ed Juan, Anto so pinawayan yo a ninengneng ed lawak? sakey a kawayan a siniplog na dagem? 

Luk 7:25 Balet anto so pinawayan yo a ninengneng? Sakey a too a nankawes na mabli? Nia, saray nankawes na mabli, tan manbilay ira a malikeliket, wala ra ed saray palacio na arari. 

Luk 7:26 Balet anto so pinawayan yo a ninengneng? sakey a profeta? On, kuan ko ed sikayo, et lalo ni nen sakey a profeta. 

Luk 7:27 Saya so nisulatan na: Nia, siak ibakik so ibabakik dia ed arap mo, 

Luk 7:28 Ta kuan ko ed sikayo, Dia ed saray nianak ed saray bibii angapo so babaleg nen si Juan: balet say kamelagan ed panarian na Dios babaleg nen sikato. 

Luk 7:29 Et amin ya ombaley sanen nadngel da, tan saray publikanos, pinatunong da so Dios, yo inpabinyagan ira ed binyag nen Juan. 

Luk 7:30 Balet saray Fariseos tan makakabat ed gangan inpulisay da nipaakar ed sikara so kalar na Dios, ya ag ira inpabinyagan ed sikato. 

Luk 7:31 Siopa sirin so pangiparaan ko ed saray totoo na saya'n kailalakan, et anto so kaolibay da? 

Luk 7:32 Kaolibay da so ugugaw a manyorong ed plaza, a maniingalan so sakey tan sakey ed sikara; a kuanda, Sikami tinogtoganmi kayo na tolali et agkayo sinmayaw; nanagogol kami, et agkayo nannangis. 

Luk 7:33 Ta linma dia si Juan a Bautista ya ag mangakan na tinapay ag met oninum na alak; et kuan yo, Sikato so walaan na demonic 

Luk 7:34 Linma dia so Anak na too a mangan tan oninum; et kuanyo, Nia, so sakey a too a masiba, tan mainum na alak, kaaro na saray publicanos tan saray makasalanan! 

Luk 7:35 Et say kakabatan napatunong ed saray amin ya anak to. 

Luk 7:36 Et kinerew ed sikato na sakey a Fariseo a mikan komon ed sikato. Et linmoob ed abung na Fariseo, et dinmongo ed pananganan. 

Luk 7:37 Et nia, so sakey a bii'n makasalanan ya wala ed ciudad; et nen akabatan to a dinmongo ed pananganan dia ed abung na Fariseo, angyakar na sakey ya alabastro a napno na unguento, 

Luk 7:38 Et nen inmalagey ed beneg ed saray salito, a mannangnangis, ginapoan to a sinalog ed saray lua to so saray sali to, tan pinunasan to'ra ed buek na olo to, tan inaangoban to so saray sali to, tan pinuyokan to'ra na unguento. 

Luk 7:39 Bang nen anengneng na Fariseo ya anawag ed sikato, nansalita ed dalem, to a kuan to, Saya a too, no profeta komon, naimano to no siopa tan no anto a nengneng na bii so saya a manidiwit ed sikato, ta sikato so sakey a makasalanan. 

Luk 7:40 Et si Jesus nen inmebat inkuanto ed sikato, Simon, wala so daiset ya ibagak ed sika. Et sikato kuan to, Ibagam, Managbangat. 

Luk 7:41 Sakey a managpautang walaan na duara ya akautang: say sakey akautang na limanlasus a denario, et say sakey limanpli 

Luk 7:42 Sanen andian ira na panbayar, pinerdona to'ra a nanparpara. Siopa ed sikara sirin so lalo'n mangaro ed sikato? 

Luk 7:43 Inmebat si Simon tan inkuan to, Isip ko a say amerdonaan to na dakdakel. Et inkuan to ed sikato, Maptek so inpangokom mo. 

Luk 7:44 Et nen inmarap ed bii, inkuanto ed Simon, Nanengneng mo so sayan bii? Linmoobak ed abung mo, agka angited na danum nipaakar ed saray salik: balet sinalog to so saray salik ed saray lua to, tan pinunasan to'ra ed buek to. 

Luk 7:45 Agmoak inangoban: balet sikato, nanlapu ed inloob to, ag tinmonda ya inmangob ed saray salik. 

Luk 7:46 Ag mo nilanaan so olok na larak: balet sikato pinuyokan to na unguento so saray salik. 

Luk 7:47 Kanian kuan ko ed sika, Saray kasalanan to, a sikara so dakel, napaandi'ra; ta angaro ya nagkalalo: balet say napaandian na daiset, daiset so panangaro to. 

Luk 7:48 Et inkuan to ed sikato, Saray kasalanan mo napaandi ra. 

Luk 7:49 Et saray akidongo ed sikato ed pananganan ginapoan da ya ikuan ed loob da, Siopa'ya a mamaandi met ed saray kasalanan? 

Luk 7:50 Et inkuan to ed bii, Say pananisiam inlaban toka; lakala ed kareenan. 

Luk 8:1 Et agawa ed agano, a linma ed saray ciudades tan aldeas, ya nanpopulong tan angyakar na saray maong a balita na panarian na Dios, et iba to so saray labindua, 

Luk 8:2 Tan saray arum a bibii ya atambal ed saray espiritu a mauges tan sakisakit: si Maria ya inngaran na Magdalena, a pinawayan na pitora'n demonio, 

Luk 8:3 Tan si Juana ya asawa nen Chuza a managpaga nen Herodes, tan si Susana, tan dakel ya arum ni a nanlinkor ed sikato ed saray kayamanan da. 

Luk 8:4 Et nen nantitipon so baleg a karaklan, tan saray wala ed balang ciudad linmara ed sikato, nansalita ed alimbawa: 

Luk 8:5 Say managtanem pinmaway, a linma'n mangitanem na ilik to: et nen nantanem, arum naplag ed saray gilig na dalan; et agatingatinan, tan saray manok ed tagey sikato so kinan da. 

Luk 8:6 Et say arum naplag ed bato; et katobo to, amagaan, lapu ed angapo so basa to. 

Luk 8:7 Et arum naplag ed kasabitan; et saray sabit tinmobo pati sikato, tan sikato so pinalereg da. 

Luk 8:8 Et arum naplag ed mabona a dalin, et tinmobo, tan angiter na bunga a tunggal lasus. Nen asalita to so saraya a bengatla, inyakis to, Say walaan na layag a pandengel, ondengel komon. 

Luk 8:9 Et saray babangatan to tinepet da ed sikato no anto'ya kasi ya alimbawa. 

Luk 8:10 Et inkuan to, Ed sikayo niiter so pakapikabat ed saray misterio na panarian na Dios; balet ed saray arum dia ed saray alimbawa; pian angan nengnengnengen da agda nanengneng, tan angan dengdenglen da agda natalosan. 

Luk 8:11 Bang say alimbawa sikato'ya: Say ilik sikato so salita na Dios. 

Luk 8:12 Et saramay naplag ed gilig na dalan sikara so saray dinmengel; saman la onsabi diablo, et ekalento so salita ed kapusoan da, pian ag ira manisia tan ag ira nilaban. 

Luk 8:13 Et saray naplag ed bato sikara so, nen dinmengel ira, inawat da so salita a malikeliket; et saraya angapo so lamut da, et manisiara ed magangano, et dia ed panaon na katokso onsian ira. 

Luk 8:14 Et saray naplag ed kasabitan, saraya so dinmengel, et nen onla ra ed dalan da nalner ira ed kapagaan tan kayamanan tan likeliket ed saya a bilay, et ag ira manbunga na naloto. 

Luk 8:15 Et say naplag dia ed mabuna a dalin, saraya so totoo a dia ed masimpit tan maong a puso, nen nadngel da so salita, sikato so binenbenan da, tan manbongara a maanus. 

Luk 8:16 Et angapo so too, a sano aselselan to so sakey a silew, sikato so sakoban to ed banga, ono yan to ed silong na sakey a dokolan; sikato ingen so yan to ed sakey a panangitoonan, pian saray onloob nanengneng da so silew. 

Luk 8:17 Ta angapo so maamot, ya ag nipatnag; ono angapo so inyamot, ya ag nakabatan ono ag nipaway ed liwawa. 

Luk 8:18 Manlikas kayo sirin onong na narengel yo: ta siopaman ya walaan, naitdan, et siopaman ya andian, angan say isisipen to ni a kayarian to naekal ed sikato. 

Luk 8:19 Et linma ed sikato si ina to tan saray agagi to et agda ayarian so dinmago ed sikato lapu ed karakel na totoo. 

Luk 8:20 Et nibaga ed sikato, Si inam tan saray agagim walara ed paway, a pirawat da ka'n nengnengen. 

Luk 8:21 Balet sikato inmebat tan inkuan to ed sikara, Say inak tan saray agagik sikaraya so ondengel na salita na Dios, et sikato so gawaen da. 

Luk 8:22 Et agawa ed sakey ed saraman ya agew, a sikato linmugan ed sakey a baloto, sikato tan saray babangatan to; et inkuan to ed sikara, Onla itayo ed sakey a biek na libsong: et pinmikal ira. 

Luk 8:23 Balet nen mansasakay ira sikato so naugip: et sinmabi sakey a bagyo na dagem dia ed libsong; et napapano ra ed danum, tan maatatap ira. 

Luk 8:24 Et dinmago ra ed sikato, tan sikato so niliing da a kuan da, Managbangat, managbangat, natawtaw itayo la. Et aliing, tan nanpasnokan to so dagem tan say sebeg na danum: et tinmon da ra, et sinmabi linak. 

Luk 8:25 Et inkuan to ed sikara, Iner so kawalaan na pananisia yo? Et sikara a sitatakot, nankelaw ira, a kuan na sakey ed sakey, Siopa'ya sirin a mangangan angan saray dagem tan danum, et sikato'y onoren da? 

Luk 8:26 Et sinmabira ed dalin na saray Gadareno, ya wala ed arap na Galilea. 

Luk 8:27 Et nen inmepas ed dalin, inmabet ed sikato so sakey a laki a nanlapu ed ciudad, ya walaan na demonios; et dia ed andukey a panaon ag nansolong na kawes, tan ag nanayam ed bengatla ya abung, no ag dia ed saray lobok. 

Luk 8:28 Et nen nanengneng to si Jesus, inmakis, et tinmalimokor ed arap to, tan inkuan to ed maksil a voces. Anto so pibiangan ko ed sika, Jesus sika Anak na Dios a Sankatageyan? kerewen ko ed sika, ag moak pairapen. 

Luk 8:29 Ta ingangan to ed espiritu a marumsis ya ompaway ed too. Ta sikato'y abayag la a niluganan to: et inimatonan na bantay, tan sininger na golonggolong tan grillos; et nen pinolto'to so saray singer, inyakar na demonio ed kalawakan. 

Luk 8:30 Et si Jesus tinepe'to ed sikato, Anto so ngaran mo? Et inkuan to, Legion; ta dakel a demonio so linmoob ed sikato.

Luk 8:31 Et kinerew da ed sikato ya agto ra komon igangan ed kaaralman. 

Luk 8:32 Et wad'man so sakey a polok na dakel a babuy a mankakabkab ed palandey: et kinerew da ed sikato a paulian tora komon ya onloob ed sikara. Et inabuloy to ed sikara. 

Luk 8:33 Et pinmaway so saray demonio ed too, tan linmoob ira ed saray babuy: et say pulok tinmaboy ed sakey a kelas na libsong, et nalner ira. 

Luk 8:34 Et nen anengneng na saray manbabantay so agawa, binmatik ira, tan inbaga ra ed ciudad tan uma. 

Luk 8:35 Et pinmaway ira a nengnengen da so agawa; et dinmago ra ed Jesus, et aromog da so too, a pinawayan na saray demonio ya akayorong, a sikakawes tan makalkalakal, ed salian nen Jesus: et tinmakot ira. 

Luk 8:36 Et inulit ed sikara na saray akanengneng no panon so inabig na aselepan na demonio. 

Luk 8:37 Et amin ya ombaley ed uma na Gadara a manliberliber kinerew da ed sikato a tainan tora komon; ta linmoob ed sikara so baleg a takot: et sikato so sinmapat ed sakey a baloto, tan pinmawil. 

Luk 8:38 Balet say too a pinawayan na saray demonio akikasi ed sikato pian makapiolop komon ed sikato: balet sikato'y pinapawil to a kuan to, 

Luk 8:39 Pawilka ed abung. mo, tan ipaliwawam no panon kabaleg so saray bengatla ginawa ed sika na Dios. Et sikato'y linma, inbelbeliaw to ed amin a ciudad so saray ankabaleg a bengatla a ginawa nen Jesus ed sikato. 

Luk 8:40 Et nen pinmawil si Jesus, inako ran maliket na saray dakel a totoo; ta nanaalagar ira ya amin ed sikato. 

Luk 8:41 Et nia, dinmago so sakey a laki a manngaran na Jairo; et sikato so pangolo ed sinagoga: et dinmakmomo ed saray sali nen Jesus, et kinerew to ed sikato ya onloob ed abung to; 

Luk 8:42 Ta walaan na saksakey ya anak a bii, mantaon na labindua, et ngalngali ompatey, Balet nen manaakar nanbobonton so totoo ed sikato. 

Luk 8:43 Et sakey a bii a nanairapan ed panbolos na dala a labindua so taon to, ya inopo'to ed saray mananambal so amin a kayamanan to, et angapo so akapaabig ed sikato, 

Luk 8:44 Inmasinger ed beneg to, tan diniwi'to so saloy na kawes to; et tampol a tinmonda so pambolos na dala to. 

Luk 8:45 Et inkuan nen Jesus, Siopa so aniwit ed siak? Et nen nanpaandi so amin, inkuan nen Pedro tan saray ibiba to, Managbangat, say karakel na totoo onleletlet ed sika tan bobontonan daka. 

Luk 8:46 Balet inkuan nen Jesus, Wala so aniwit ed siak: ta alikasko ya pinmaway ed siak so pakapanyari. 

Luk 8:47 Et nen nanengneng na bii ya ag makaamot, dinmago a mangiwgiw, et nen tinmalimokor ed arap to inbaga to ed arap na amin ya ombaley so sengeg na aniwitan to'd sikato, tan say bigla ya inabig to. 

Luk 8:48 Et inkuan to ed sikato, Ana'ko, say pananisiam pinaabig toka; laka la ed kareenan. 

Luk 8:49 Et nen mansasalita ni, sinmabi sakey a nanlapu ed abung na pangolo ed sinagoga, a kuan to, Say anak mo inatey la; agmo pankesawen so Managbangat. 

Luk 8:50 Ingen nen narengel nen Jesus, inmebat ed sikato, Agka antakot: manisia ka lambengat, et sikato so onabig. 

Luk 8:51 Et nen linmoob ed abung, angapo'y pinaloob to a tinmombok ed sikato, nilikod si Pedro, tan si Juan tan si Santiago, tan say ama tan ina na marikit. 

Luk 8:52 Et mannangis ira ya amin, tan sikato so panagogolan da: balet sikato inkuan to, Agkayo mannangis; ta ag inatey, no ag ingen naugip. 

Luk 8:53 Et sikato so inelekan da a binalaw, ta amtara a sikato so inatey. 

Luk 8:54 Balet sikato, neninegnaan to ed lima, tinawagan to, a kuan to, Marikit, ombangon ka. 

Luk 8:55 Et say espiritu to pinmawil, et tampol a binmangon: tan ingangan to ya itdan da na kanen. 

Luk 8:56 Et saray atateng to nikelawan ira; balet inbilin to ed sikara ya angapo so panongtongan da na agawa. 



Luk 9:1 Et tinawag to a tinipon so labindua, tan initdan to'ra na pakayari tan pakauley ed saray amin a demonio tan manambal ed saray sakit. 

Luk 9:2 Et imbaki to'ra a mangipulong na panarian na Dios tan manambal ed saray asakitan. 

Luk 9:3 Et inkuan to ed sikara, Agkayo mangala na angan anto nipaakar ed panakar yo, angan tayukor, angan supot, angan tinapay, angan pilak; et agkayo mangitarok na duara a kawes. 

Luk 9:4 Et dia ed bengatla ya abung a looban yo, ontilak kayod'man et diman so panlapuan yo. 

Luk 9:5 Et amin ya ag mangawat ed sikayo, sano ompaway kayo ed saman a ciudad, pokpokan yo so dabok ed saray sali yo a pakatasian na sungpa ed sikara. 

Luk 9:6 Et linmara, tan inakar da so amin a binaleybaley, ya inpolong da so evangelio, tan nantatambal ira ed amin a pasen.

Luk 9:7 Bang si Herodes a tetrarka nadngelan to so amin ya agawgawa; et manduarua a maong, lapu ed kuan na arum a si Juan inmoli ed bilay ed saray inaatey; 

Luk 9:8 Et arum, a si Elias pinmanengneng; et saray sananey, a sakey ed saray profeta a daan so inmoli ed bilay. 

Luk 9:9 Et inkuan nen Herodes: Si Juan ya inpapotolan ko: balet siopa'ya, a pakadngelan ko na saraya a bengatla? Et sineetan to a nengnengen. 

Luk 9:10 Et saray apostoles, sanen pinma wil ira, inulit da ed sikato so bengabengatla a ginawa ra. Et inala tora, tan pinmawil ira a nanbok bokor ed sakey a ciudad a manngaran na Betsaida. 

Luk 9:11 Balet nen nakabatan na saray dakel a totoo tinmombok ira ed sikato et inawa' tora, tan akisalitaan tora ni paakar ed panaria'y Dios, et saray nankoakolan na pananambal tinambal tora. 

Luk 9:12 Et say agew ongagapo la ya onngarem; et dinmago so saray labindua, tan inkuan da ed sikato, Pasipot mo la so dakel a totoo, pian onlara ed baley tan kaabungan ed kaliberliber, ya ondawes, tan mananap na kanen: ta wadia itayo ed pasen a lawak. 

Luk 9:13 Balet inkuan to ed sikara, Itdanyora na kanen. Et inkuan da, Angapo ed sikami no ag say limlima ra a tinapay tan duara a sira; nilikod no onlakami a manaliw na kanen nipaakar ed saya ya amin a totoo. 

Luk 9:14 Ta mikaliman libo ra a totoo. Et inkuan to ed saray babangatan to, Payurong yo ra a pankokompogen, a sanlilimamplo. 

Luk 9:15 Et ontan so ginawara, et pinayorong dara ya amin. 

Luk 9:16 Et inala to so saray limara a tinapay tan duara'n sira, et tinmangay ed tawen, binendicionan tora, et pinisagpisag to; tan initer to ed saray babangatan to pian yanda ed arap na karaklan. 

Luk 9:17 Et angan ira, et napsel ira ya amin: et say nakdaan ed saray pisagpisag, akala ra na labindua a babako. 

Luk 9:18 Tan agawa, nen manpipikasi a bokor to, saray babangatan walara ed sikato: et tinepe'to ed sikara, a kuan to, Siopa ak ed kuan na saray karaklan? 

Luk 9:19 Et nen inmebat ira inkuan da, Si Juan Bautista; balet saray arum kuan da, Si Elias; et saray sananey, Inmoli ed bilay so sakey a profeta a daan. 

Luk 9:20 Et inkuan to ed sikara, Balet sikayo siopa ak ed kuanyo? Et nen inmebat si Pedro inkuan to, Say Cristo na Dios. 

Luk 9:21 Balet sikato imbilin to ed sikara, tan ingangan to ya agda'ya ibaga ed siopaman; 

Luk 9:22 A kuan to, Say Anak na too kaokolan a mantepel na dakel a bengatla, tan ipulisay na saray mamasiken tan makauley na saray sacerdotes tan saray escribas, tan ompatey, et onoli ed bilay ed komatlo ya agew. 

Luk 9:23 Et inkuan to ed amin, No siopaman a too maliket ya ontombok ed siak, iburi to so inkasika to, tan sakbaten to so cruz to ya inagewagew, tan tornboken toak. 

Luk 9:24 Ta siopaman a maliket a mangilabaii na bilay to, nabalang to; ingen siopaman a makabalang na bilay to nisehgeg ed siak, sikato lamlamang so nilaban to. 

Luk 9:25 Ta anto so napinabangan na too, no naala to so sankamundoan, et nabalang to ono naderal to so inkasikato? 

Luk 9:26 Ta angan siopa a mangibaing ed siak tan saray salitak, sikato so ibaing na Anak na too, sano onla ed dili a gloria to, tan gloria na Ama, tan saray sasanto ya angeles. 

Luk 9:27 Balet ibagak ed sikayo so katuaan, Wala so pigara ya wadia, ya agda natawayan so ipapatey, anga ed nanengneng da so panaria'y Dios. 

Luk 9:28 Et agawa nen komawalo ya agew kayari na saraya'n salita, intarok to si Pedro tan si Juan tan si Santiago, tan tinmakdang ed palandey a manpikasi. 

Luk 9:29 Et nen manpipikasi, say nengneng na lupa to naoman, et say kawes to nagmaliw ya ampoti tan masnag. 

Luk 9:30 Et nia, wala so duara'n lalaki a misasalita ed sikato, a sikara di Moises tan Elias; 

Luk 9:31 A pinmatnag ira a sigogloria tan sinalita ra so itainan to a ngalngali nasumpal ed Jerusalem. 

Luk 9:32 Bang si Pedro tan saray iba to akaogip ira a maong: balet nen aliing ira, anengneng da so gloria to, tan saray duara a lalaki ya akialagey ira ed sikato. 

Luk 9:33 Et agawa, nen ontatainan ira ed sikato, si Pedro inkuan to ed Jesus, Managbangat, maong ed sikatayo so panayam dia: et mangawa itayo na talora ya ayaman; sakey so nipaakar ed sika, tan sakey so nipaakar ed Moises, tan sakey so nipaakar ed Elias: ya agto amta so sasalitaen to. 

Luk 9:34 Et leleg ya inkuan to so saraya a bengatla, sinmabi sakey a lurem, ya anirum ed sikara: et atakot ira nen asakop ira ed lurem. 

Luk 9:35 Et pinmaway so sakey a voces ed lurem, a kuanto, Saya sikato so Ana'ko, a pinilik: sikato so denglen yo. 

Luk 9:36 Et nen imanla so voces, aromog a bokbokor nen Jesus. Et ag ira nansalita, et dia'd saraman ya agew angapo so sinalitara ed siopaman nipaakar ed anengneng da. 

Luk 9:37 Tan agawa, ed ontombok ya agew, sanen inmepas ira ed palandey, sakey a baleg a karakel na katooan so inmabet ed sikato. 

Luk 9:38 Et nia, sakey a laki ed karaklan so inmakis a kuan to, Managbangat, kerewen ko ed sika ya ilingaw mo komon so saray matam ed ana'ko; ta sikatoy bugbugtong ya ana'ko: 

Luk 9:39 Et nia, sikato so alaen na sakey ya espiritu, et tampol ya onakis; et sikato so itulintulin to anga ed manbora so sangi to, et mairap ya ompaway ed sikato, et mapalaloy pamairap to. 

Luk 9:40 Et kinerew ko ed saray babangatan mo a papawayen da komon; et agda ayarian. 

Luk 9:41 Et inmebat si Jesus tan inkuan to, O ilalak ya angapo so pananisia to tan mauges, kaonongan kabayag so panayam ko ed sikayo, tan pangitepel ko ed sikayo? Yakar mo dia so anak mo. 

Luk 9:42 Et nen ondadago, sikato so inggeba na demonio tan pinairap to a toloy. Balet nanpasnokan nen Jesus so espiritu a marumsis tan tinambal to so balolaki, et impawil to ed ama to. 

Luk 9:43 Et nikelawan ira ya amin ed baleg a pakapanyari Dios. Balet nen nankelkelaw ira ed amin a bengabengatla a ginawa to, inkuan to ed saray babangatan to, 

Luk 9:44 Yan yo ed kalayagan yo so saraya'n salita: to say Anak na too niyawat naani ed lima na saray totoo. 

Luk 9:45 Balet agda atalosan so saya'n salita, et niamot ed sikara, pian ag da natebek: et antakot ira a mangitepet ed sikato na saya'n salita. 

Luk 9:46 Et agawa so sangsangan ed sikara, no siopa kasi ed sikara so katagtageyan. 

Luk 9:47 Balet si Jesus nen anengneng to so panmolimoli na kapusoan da, angala'y sakey ya ugaw a melag et inyan to ed abay to, 

Luk 9:48 Tan inkuan to ed sikara, Angan siopa a mangawat na saya'n melag ya ugaw ed ngaran ko awaten to ak: et angan siopa a mangawat ed siak awaten to so angibaki ed siak: ta say kamelagan ed sikayo ya amin, sikato lamlamang so baleg. 

Luk 9:49 Et inmebat si Juan tan inkuanto, Managbangat, akanengneng kami sakey a mamapapaway ed saray demonios dia ed ngaran mo; et insebelmi ed sikato, ta ag ontombok ed sikatayo. 

Luk 9:50 Ingen si Jesus inkuan to ed sikato, Agyo sebelan: ta say ag onsumpa ed sikayo wala ed sikayo. 

Luk 9:51 Et agawa, sanen asinger a maong la so agew a kaawa'to ed tagey, pinaligen to so lupa'to a onla ed Jerusalem, 

Luk 9:52 Et nanbaki igagangan ed arapto; et linma'ra, tan linmoob ira ed sakey a ciudad na saray Samaritanos, pian mantadia ra nipaakar ed sikato. 

Luk 9:53 Et sikato so ag da inawat, lapu ed say lupa to singa oonla nen saman ed Jerusalem. 

Luk 9:54 Et sanen sikato'y anengneng na babangatan to a Santiago tan Juan, inkuan da, Katawan, Labay mo ya kerewen mi ya onepas so apuy manlapu ed tawen, pian upoten tora? 

Luk 9:55 Balet inmarap, tan binano to ra. 

Luk 9:56 Et linmara ed sananey ya aldea. 

Luk 9:57 Tan sanen manaakar ira ed dalan, inkuan na sakey a too ed sikato, Tomboken taka angan iner so laenmo. 

Luk 9:58 Et inkuan ed sikato nen Jesus, Saray koyangen wala'y ongib da, tan saray manok ed tawen walaan ira na obong; balet say Anak na too andian na napangisaralan to ed olo to. 

Luk 9:59 Et inkuan to ed sananey, Tomboken moak. Ingen inkuan to, Katawan, yaboloy mo ed siak ya onona pian onla ak tan iponponko so amak. 

Luk 9:60 Balet inkuan to ed sikato, Paulian mo so saray inatey a mangiponpon ed saray inatey da a dili; balet onlaka tan ipakabat mo so panaria'y Dios. 

Luk 9:61 Et inkuan met na sananey, Tomboken taka, Katawan; ingen yaboloy mo ed siak ya onona ya ompatanir ak ed saray wala ed abung ko. 

Luk 9:62 Balet si Jesus inkuan to ed sikato, Angapo so too o sano inyan to so lima to ed araro, et onlingay ed beneg, et makana ed panarian na Dios. 



Luk 10:1 Bang nen kayari na saraya'n bengatla say Katawan anoro na arum a pitomplo, tan inbaki tora.a sanderua ed arap to, ed amin a ciudad tan pasen, ya sikaton dili asinger la a laen to. 

Luk 10:2 Et inkuan to ed sikara, Say anien peteg a daakan, ingen saray komikimey daiset: pikasi yo sirin ed Katawan na anien, ta mangibaki komikimey ed anien to. 

Luk 10:3 Onla kayo la; nia, ibakita kayo a singa saray karnero ed pegley na saray lobo. 

Luk 10:4 Agkayo mangitarok na bolsa, angan supot angan sapin; et angapo so too ya ibano yo ed dalan. 

Luk 10:5 Et angan anto ya abung a looban yo, kuan yo ya onona, Say deen wala komon ed saya'n abung. 

Luk 10:6 Et no'wadman so sakey ya anak na kareenan, say deen yo manayam ed sikato: ingen no angapo, sikato so ompawil ed sikayo lamet. 

Luk 10:7 Et tonda kayo ed saman ya abung, a mangan tan oninum na bengabengatla ya iter da ed sikayo: ta say komikimey manepeg ed upato. Agkayo onalis ed sananey ya abung. 

Luk 10:8 Et angan anto a ciudad a looban yO, et awaten da kayo, kanen yo so isaklang da ed arap yo: 

Luk 10:9 Tan tambalen yo so saray agmakayari ya wadman, tan kuan yo ed sikara, Inmasinger ed sikayo so panaria'y Dios. 

Luk 10:10 Balet dia ed anto'n ciudad a looban yo, et agda kayo awaten, ompaway kayo ed saray polong, et kuan yo, 

Luk 10:11 Angan say dabok na ciudad'yo, a pinmeket ed saray salimi, pokpokan mi sumpa ed sikayo: angaman ontan amtaen yo so saya, a say panarian na Dios inmasinger. 

Luk 10:12 Kuan ko ed sikayo, Dia ed Satan ya agew anlemlemew so nipaakar ed Sodoma nen say nipaakar ed satan a ciudad. 

Luk 10:13 Abagey kala, Corazin! Abagey kala, Betsaida! ta no dia ed Tiro tan Sidon agawa komon so saray makapanyari a gawa ya agawa ed sikayo, abayag la komon a nanyurong ira ed cilicio tan dapol a nanpataoli ra. 

Luk 10:14 Ingen anlemlemew naani ed Tiro tan Sidon ed panangokom, nen dia ed sikayo. 

Luk 10:15 Et sika, Capernaum, nitandoroka ya anga ed tawen? nipaabeba ka naani ya anga ed Hades. 

Luk 10:16 Say ondengel ed sikayo denglentoak; et say mangipolisay ed sikayo, ipolisay toak; et say mangipolisay ed siak ipolisay to so angibaki ed siak. 

Luk 10:17 Et pinmawil so saray pitomplo a sililiket, a kuan da, Katawan, angan saray demonios apatolok mira lapu'd ngaran mo. 

Luk 10:18 Et inkuan to ed sikara, Anengneng ko si Satanas a naplag nanlapu ed tawen a singa kirmat. 

Luk 10:19 Nia, initdan ta kayo na pakaoley ya ongatin ed saray uleg tan alakdan, tan ed amin a pakayari na kabusol: et angapo naani makapauges ed sikayo. 

Luk 10:20 Angaman ontan agkayo manliket nisengeg ed saya, a saray espiritu ontolok ira ed sikayo; manliket kayo ingen ta saray ngaran yo nisulat ira ed tawen. 

Luk 10:21 Diad saman lanlamang ya horas linmiket ed Espiritu Santo, et inkuan to, Misalamatak ed sika, O Ama, Katawan na tawen tan dalin, ta inyamot mo so saraya'n bengatla ed saray makabat tan makatalos, et sikara so inpasingawey mo ed saray ugugaw: on, Ama, ta ontan so makapaliket ed saray matam. 

Luk 10:22 Amin, a bengabengatla inyawat ed siak nen Amak: et angapo so rnikabat no siopa so Anak, nilikod so Ama; tan no siopa so Ama, nilikod so Anak, tan say labay a pangipasingaweyan ed sikato na Anak. 

Luk 10:23 Et nen inmarap ed saray babangatan to, inkuan to ed kabokoran, Mapalar so saray mata a makanengneng ed saray nanengneng yo: 

Luk 10:24 Ta kuan ko ed sikayo, a dakel so saray profetas tan arari a kinaliktan da a nanengneng so saray nanengneng yo, et agda'ra anengneng; tan dengelen so saray narengel yo, et agda'ra nadngel. 

Luk 10:25 Et nia, sakey a makabat ed gangan inmalagey tan sikato'y sinalito, a kuan to, Managbangat, anto'y gaaen ko, pian natawir ko so bilay ya andi angaan? 

Luk 10:26 Et sikato inkuan to ed sikato, Anto so nisulat ed gangan? Panon so panbabasam? 

Luk 10:27 Et nen inmebat inkuan to, Aroen mo so Katawan a Dios mo ed amin a pusom, tan amin a kamarerwam, tan amin a kasil mo, tan amin ya isip mo; tan say kaparani a too onong ed sika lanlamang. 

Luk 10:28 Et inkuan to ed sikato, Matunong so inebat mo: say a so gawam, et nabilay ka. 

Luk 10:29 Ingen sikato, pirawa'to so ompatnag a matunong, inkuan to ed Jesus, Et siopa so kaparak a too? 

Luk 10:30 Et si Jesus inmebat tan inkuanto, Sakey a too linmasor nanlapu ed Jerusalem ya onla ed Jerico; et naplag ed saray tulisan a sikato so nanparpara a sinamsaman tan kinabil da, tan tinmainan ira, a sikato'y pinaolian da a manpapanabos.

Luk 10:31 Et nibana so sakey a sacerdote a linmasor ed saman a dalan: et nen sikato so anengneng to, linmabas ed sananey a gilig. 

Luk 10:32 Et ontan met sakey a Levita, nen akasabi ed saman a pasen, et anengneng to, linmabas ed sananey a gilig. 

Luk 10:33 Balet sakey a Samaritano, nen manaakar, sinmabi ed kawalaan to; et nen sikato so anengneng to, atenyeg so panangabagey to, 

Luk 10:34 Et dinmago ed sikato, tan binerber to so saray suga'to, a kinalboan to ra na larak tan alak; et sikato'y inpakabayo to ed dili a sinakayan to, et inakar to ed darawesan, et sikato'y pinagaan to. 

Luk 10:35 Et dia'd ontombok ya agew angipaway na duara'n denario, et initer to ed akan abung, et inkuan to ed sikato, Sikato'y pagaan mo; et ganagana ni gastosen mo, et, no ompawilak lamet, bayaran ko ed sika. 

Luk 10:36 Siopa ed saraya'n talo, so, isipen mo ya angipatnag na kapara'n too naplag ed saray tulisan? 

Luk 10:37 Et sikato inkuan to, Say nanagamil na panangasi ed sikato. Et si Jesus inkuan to ed sikato, Laka, tan gawam so ontan. 

Luk 10:38 Bang nen manaakar ira, linmoob ed sakey ya aldea: et sakey a bii a manngaran na Maria so anangkaili ed sikato ed abung to. 

Luk 10:39 Et walaan na agi a manngaran na Maria a sikato met so imyorong ed salian nen Jesus, tan nandengel na salita to. 

Luk 10:40 Balet si Marta ataltalibaga ed dakel a kapagaan; et Sinminger ed sikato, tan inkuan to, Katawan, ag mo ta kapagaan a say agik panbokbokoren toak a manpaga? Ibagam ed sikato a tulongan toak. 

Luk 10:41 Balet say Katawan inmebat tan inkuan to ed sikato, Marta, Marta, makaliktan ka tan dakel so kagonigonan mo: 

Luk 10:42 Balet sakey so sankaokolan: ta si Maria pinili to so maong a betang, a sikato so ag naekal ed sikato. 



Luk 11:1 Et agawa, nen manpipikasi ed sakey a pasen, a nen asumpal, inkuan ed : sikato na sakey ed saray babangatan to, Katawan, ibangat mo kami a mikasi, onong met na inpangibangat nen Juan ed saray babangatan to. 

Luk 11:2 Et inkuan to ed sikara, No mikasikayo, kuan yo, Ama, Nagalang komon so ngaran mo. Onsabi komon so panarian mo. 

Luk 11:3 Iter mo ed sikami komon ya agewagew so kanen mi ya inagewagew. 

Luk 11:4 Tan paandien mo ed sikami so saray kasalanan mi; ta sikami met paandien mi so balang sakey ya akautang ed sikami. Tan agmo kami yak'af ed katokso. 

Luk 11:5 Et inkuan to ed sikara, Siopa ed; sikayo so walaan na kaaro, et onia-ised sikato ed pegley labi, tan kuafa to ed sikato, Kaaro, pabayes mo ak na talora'n tinapay; 

Luk 11:6 Ta sakey a kaarok linma ed siak a nanlapu ed panakar et angapo so iparongok ed sikato; 

Luk 11:7 Et sikato manlapu ed loob onebat tan kuan to, Agmoak gonigonen: say pinto akakapot la, et saray ana' ko kaakdol ko'ra; ag ko nayarian so onbangon tan mangiter ed sika? 

Luk 11:8 Kuan ko ed sikayo, angan ag onbangon tan mangiter ed sikato, lapu ed kaaro to, angan ontan lapu ed pangonigon to onbangon tan iter to ed sikato so amin a kaokolan to. 

Luk 11:9 Et kuan ko ed sikayo, Kerewkayo, et naitdan kayo; mananap kayo, et makaromog kayo; onpato kayo, et nalukasan ed sikayo. 

Luk 11:10 Ta balang sakey ya onkerew, mangawat; et say mananap, makaromog; et say onpatok, nalukasan. 

Luk 11:11 Et siopa ed sikayo so amasano say anak to onkerew ed sikato na tinapay, et sikato so itdan to na sakey a bato? ono sira, et sikato so mangiter na sakey ya uleg a panagkasira? 

Luk 11:12 Ono sikato'y onkerew na sakey ya iknol, iter to ed sikato so sakey ya alakdan? 

Luk 11:13 No sikayo sirin, anta mauges kayo, amta yo so mangiter na saray maong a panangaro ed saray anak yo ag kasi nagkalalo a say Ama yo a mangatatawen mangiter na Espiritu Santo ed saray onkerew ed sikato? 

Luk 11:14 Et papapawayen to so sakey a demonio ya sikato so emel. Et agawa, sanen pinmaway to so demonio, say too ya emel nansalita; et say karaklan nikelawan. 

Luk 11:15 Balet saray arum ed sikara inkuan da, Lapu ed pakapanyari nen Beelzebub a principe na saray demonio so pamapapawayan to ed saray demonios. 

Luk 11:16 Et saray arum a sikato'y totoksoen da kinmerew ira ed sikato na sakey a tanda a nanlap,u;ed tawen. 

Luk 11:17 Balet sikato, ya amta to so kanonotan da, inkuan to ed sikara, Balang panarian a naapagapag sumpa ed sikato lanlamang sikato so nageba; et say sakey ya abung a naapagapag sumpa ed sakey ya abung sikato so nageba. 

Luk 11:18 Et no si Satanas naapagapag met sumpa ed sikato lanlamang, panon so yalagey na panarian to kuan yo a lapu'd pakapanyari nen Beelzebub so pamapapaway ko ed saray demonios. 

Luk 11:19 Et no siak papawayen ko so saray demonio lapu ed pakapanyari nen Beelzebub, saray anak yo siopa so pamapapawayan da? kanian sikara so okom yo. 

Luk 11:20 Balet no lapu'd tamoro na Dios so pamapapawayan ko ed saray demonio, sirin say panarian na Dios sinmabi ed sikayo. 

Luk 11:21 No say mabiskeg a too siaayura a bantayan to so aban to, saray kayarian to walara ed kareenan: 

Luk 11:22 Balet no onsabi mabibiskeg nen sikato et sikato so taloen to, ekalen to ed sikato so amin ya ayura a nanilaloan to, tan apagen to so saray samsam to. 

Luk 11:23 Say agmibiang ed siak sumpa ed siak; et say agmantipon ya ibak mangibuyak. 

Luk 11:24 Sano say espiritu'n marumsis makapaway ed too, manakar ed saray pasen ya amaga, a mananap na inawa; et no ag makaromog, ikuan to, Ompawilak ed abung ko a pinawayan ko. 

Luk 11:25 Et sano onsabi, naromog to ya apanisan tan aparakep. 

Luk 11:26 Saman la onla, tan mangala na arum a pitora'n espiritu a lalo nin mauguges nen sikato; et onloob ira tan manayam irad man: et say onor a kipapasen na saman a too magmaliw a lalo'n mauges nen say inmona. 

Luk 11:27 Et agawa, nen sasalitaen to so saraya a bengatla, sakey a bii ed karaklan inkasil to so voces to, tan inkuan to ed sikato, Mapalar so eges ya angawit ed sika, tan saray pagew a sinosoan mo. 

Luk 11:28 Balet sikato inkuan to, Lalo'n mapalar so saray ondengel ed salita na Dios, tan sikato'y onoren da. 

Luk 11:29 Et nen nantitipon so dakel a totoo ed sikato, ingapo to so nankuan, Saya'n kapolian sakey a mauges a kapolian: anapen to so tanda; et angapo so tanda a niiter ed sikato no ag say tanda nen Jonas. 

Luk 11:30 Ta onong a si Jonas nagmaliw a tanda ed saray Ninivitas, ontan met say Anak na too sikato naani ed saya'n kapolian. 

Luk 11:31 Say reyna ed abalaten onalagey naani ed panangokoman a pati saray totoo na saya'n kapolian, et dusaen to ra: ta nanlapu ed saray sam-pot na dalin ya ondengel na kakabatan nen Salomon; et nia, babaleg nen si Salomon so wadia. 

Luk 11:32 Saray totoo ed Ninive onalagey ira ed panangokoman a pati saya'n kapolian, et sikato so dusaen da: tananpataoli ra ed inpanpulong nen Jonas; et nia, sakey a babaleg nen si Jonas so wadia. 

Luk 11:33 Angapo'y too, ya nen anelsel na sakey a silew, sikato'y iyan to ed sanib, ono ed silong na salop, no ag ingen ed panangiturekan, pian saray onloob nanengneng da so silew. 

Luk 11:34 Say silew na laman mo sikato so matam: no say matam naskey, amin a laman mo masnag met; balet no mauges, say laman mo met napno na bilunget. 

Luk 11:35 Nengnengen mo sirin a say silew ya wala ed sika aliwa komon ya ambilunget. 

Luk 11:36 Na sirin say amin a laman mo napno na liwawa, ya angapo so pasen ed sikato ya ambilunget, sikato ya amin masnag, a singa say silew no sinagan to ka ed silew to. 

Luk 11:37 Bang nen mansasalita, sakey a Fariseo kerewen to ed sikato a mikan komon ed sikato: et linmoob, tan dinmongo ed pananganan. 

Luk 11:38 Et sanen say Fariseo nanengneng to, nankelaw lapu'd ag to nanuras ya inmona nen marigan. 

Luk 11:39 Et say Katawan inkuan to ed sikato, Bang sikayo'n Fariseo linisanyo so paway na kopa tan lipong; balet say loob yo napno na panagsamsam tan kaugsan. 

Luk 11:40 Sikayo makulangkulang, say nangawa ed paway ag ta sikato so akangawa met ed loob? 

Luk 11:41 Ingen ipayabol yo so bengabengatla'n wala ed loob; et nia, nalinisan so amin a bengatla ed sikayo. 

Luk 11:42 Balet abagey kayo la a Fariseos! ta manbayar kayo na kakaplo na menta tan ruda tan amin a pising, et paliisan yo so kaalasan tan panangaro na Dios: balet saraya so nepeg yo komon a ginawa, ya ag yo pinaolian a ginawa so arum. 

Luk 11:43 Abagey kayo la a Fariseos! ta labay yo so saray manona a yurongan dia ed saray sinagoga, tan saray panangibano dia ed saray plaza. 

Luk 11:44 Abagey kayo la! ta singa kayo saray lobok ya ag nanengneng, et saray totoo a manakar ed tapew da agda amta. 

Luk 11:45 Et nen inmebat so sakey ed saray makabat ed gangan kuan to ed sikato, Managbangat, dia ed inpansalitam na saya balawen mo karni met. 

Luk 11:46 Et sikato inkuan to, Abagey kayo met makakabat ed gangan! ta pansakbaten yo so totoo ed saray awit ya ambelat ya awiten, et agyo lanlamang diwiten so saray awit na sakey bengat a tamoro yo. 

Luk 11:47 Abagey kayo la! ta ipaalage'yo so saray lobok na saray profetas, et pinatey ira na saray ama yo. 

Luk 11:48 Dia ed ontan sikayo so tastasi et abobonan yo so saray gawa na saray ama yo: ta pinatey dara, tan sikayo ipaalagey yo so saray lobok da. 

Luk 11:49 Kanian say kakabatan na Dios inkuanto met, Ibakik ed sikara so saray profetas tan apostoles; et arum ed sikara pateyen da tan pasegsegangen da; 

Luk 11:50 Pian say dala na saray amin a profeta, a naibung nanlapu'd inkapalsa'y mundo, naanap ed saya a kapulian; 

Luk 11:51 Manlapu'd dala nen Abel anga ed dala nen Zacarias, ya inatey ed nanleetan na altar tan santuario: on, kuan ko ed sikayo, nasingil naani ed saya'n kapulian. 

Luk 11:52 Abagey kayo la makakabat ed gangan! ta inekal yo so tombok na kakabatan: agkayo linmoob lanlamang et sinebelan yo so saray onloob komon. 

Luk 11:53 Et nen pinmaway diman, saray escribas tan Fariseos ginmapo ra'n mangapos na ontan la ed sikato, tan sikato so inayat da a mansalita na dakel a bengabengatla; 

Luk 11:54 Sikato so ingagaem da, pian mangerel ira na antokaman ya manlapu ed sangi to. 



Luk 12:1 Dia ed legan na panaon, sanen nantitipon so libolibo a karaklan ya ontan la a mangagatinan so sakey tan sakey, ingapo to ya ikuan ed saray babangatan to a manonaan nen amin, Manlikas kayo ed levadura na saray Fariseo, a sikato so pakalala. 

Luk 12:2 Ingen angapo so asakbongan, ya ag nipatnag: tan niamot, ya ag nakabatan. 

Luk 12:3 Kanian angan anto a sinalitayo ed ambilunget narengel ed maliwawa; et say sinalita yo ya inyesaes ed saray silir a karaldalman nilapag naani manlapu ed tuktuk na abung. 

Luk 12:4 Et kuan ko ed sikayo, kakaarok, Ag kayo antakot ed saray mamatey na laman, et kayari to angapo la so arum a nayarian da a gawaen. 

Luk 12:5 Ingen ipasakbay ko ed sikayo no siopa so tako tan yo: takotan yo man, so kayari pamatey to wala so pakayari to a mangipelag ed infierno; on kuan ko ed sikayo, Sikato so takotan yo. 

Luk 12:6 Agta nalako so limara'n anuyaw ed duara a kuarta? et angan sakey ed sikara ag nalingoanan dia ed arap na Dios. 

Luk 12:7 Angan saray buek na oloyo abilang ira'n amin. Agkayo antakot; mamabli kayo nen saray dakel ya anuyaw. 

Luk 12:8 Et kuan ko ed sikayo, Amin a mangipatua ed siak ed arap na saray totoo, sikato so ipatua met na Anak na too ed arap na saray angeles na Dios: 

Luk 12:9 Balet say mangiburi ed siak ed arap na saray totoo niburi naani ed arap na saray angeles na Dios. 

Luk 12:10 Et amin a mansalita na sumpa ed Anak na too, sikato'y naperdona: ingen say manayew sumpa ed Espiritu Santo ag naani naperdona. 

Luk 12:11 Et sano idongora kayo ed saray sinagoga, tan ed saray pangolo, tan ed saray makaoley, agyo kapagaan no panon ono anto so yebat yo, ono anto so kuanen yo: 

Luk 12:12 Ta say Espiritu Santo ibangatto kayo naani ed satan met lanlamang ya horas no anto so nepegyo'n salitaen. 

Luk 12:13 Et inkuan ed sikato na sakey ed karaklan, Managbangat, ibagam ed agik ya yapagantoak na tawir. 

Luk 12:14 Balet inkuan to ed sikato, Too, siopa so nangawa ed siak a mangokom ono mangapag ed sikayo? 

Luk 12:15 Et inkuan to ed sikara, Nengnengen yo, et manlikas kayo ed amin a kaagapan: ta say bilay na too andi ed karakel na saray bengatla a bebenbenan to. 

Luk 12:16 Et sinalita to ed sikara so sakey ya alimbawa, a kuan to, Say dalin na sakey a too'n mayaman binmunga na dakel:

Luk 12:17 Et minolimoli to ed loob ton dili, a kuan to, Anto so gawaen ko naani, ta angapo so pangyatolan ko ed saray bungak? 

Luk 12:18 Et inkuan to, Say a so gawaen ko: igebak so saray kamalir ko, et ipaalagey ko so babaleg; et yatolko ya amin diman so trigok tan saray kayamanan ko. 

Luk 12:19 Et kuan ko naani ed kamarerwak, Kamarerwa, dakel so saray kayamanan mo ya inyatol nipaakar ed dakel a taon; manpainawaka, manganka, uninumka, manliket ka. 

Luk 12:20 Ingen inkuan ed sikato na Dios, Sika makulangkulang, natan a labi nakerew ed sika so kamarerwam; et saray bengatla ya intadiam, siopa naani mankayarian ed sikara? 

Luk 12:21 Ontan so mantipon na kayamanan nipaakar ed sikato, et aliwa a mayaman dia ed Dios. 

Luk 12:22 Et inkuan to ed saray babangatan to, Kanian kuan ko ed sikayo, Ag kayo mapaga ed bilay yo, no anto'y kanen yo; tan angan nipaakar ed laman yo, no anto so kawesen yo. 

Luk 12:23 Ta say bilay nagkalalo nen say kanen, tan say laman nen say kawes. 

Luk 12:24 Morekdek yo 'ray wawak, ya ag ira mantanem, tan ag ira manani; ya andian ira na pantiponan ono kamalir; et tataganoen ira na Dios: Ag kayo kasi mamabli nen saray manok! 

Luk 12:25 Et siopa ed sikayo so lapu'd kapagaan nayarian to'n yarum so sankasiko ed kaatagey to? 

Luk 12:26 No ag yo nayarian sirin a ga waen so angan dagdaiset, akin et mapagakayo nipaakar ed arum? 

Luk 12:27 Nonoten yo so saray lirio, no panon so katotobo ra: ag ira mansagpot, tan ag ira maninaramey; angan ontan kuan ko ed sikayo, Angan si Salomon dia ed amin a gloria to ag akawesan a singa sakey ed saraya. 

Luk 12:28 Balet no ontan so pangawes na Dios ed dika dia ed dalin, natan wala, et nibantak nabuas ed dalikan; panon ya ag nagkalalo so pangawes to ed sikayo, O sikayo melag a pananisia? 

Luk 12:29 Agyo sirin kapagaan so kanenyo, ono say inumenyo, tan agyo met panduaruaen so linawa yo. 

Luk 12:30 Ta amin so saraya a bengatla anapen na saray naciones ed mundo: balet say Ama yo amta to a kaokolan yo so saraya'n bengatla. 

Luk 12:31 Bangbalet anapen yo so panarian, to et saraya a bengatla niarum ira ed sikayo. 

Luk 12:32 Agkayo antakot, daiset a papastolan; ta kaliktan na Ama yo ya iter ed sikayo so panarian. 

Luk 12:33 Ilakoyo so wala ed sikayo, et mamayabol kayo; mangawa kayo nipaakar ed sikayo na supot ya ag ondaan, sakey a kayamanan ya ag onkulang ed saray tawen, a sikato'y ag narandan na matakew, tan ag naderal na taboney. 

Luk 12:34 Ta no iner so kawalaan na kayamanan yo, diman met so kawalaan na puso yo. 

Luk 12:35 Balkesan yo so saray awak yo, tan akaselsel so saray silew yo; 

Luk 12:36 Et sikayo komon so singa saray totoo a manaalagar ed katawan da, no kapigan so ipawil ton manlapu ed bansal; pian, sano ompawil et ontoktok, tampol a sikato so lukasan da. 

Luk 12:37 Mapalar so saray ariripen, a sano onsabi katawan da naromog tora a manpupuyat: tua kuan ko ed sikayo, a sikato lanlamang manbalkes, tan payorongen tora ed pananganan, et onla tan manlinkor ed sikara. 

Luk 12:38 Et sano onsabi ed comadua'n panagbantay, tan no dia ed komatlo, et naromog tora ya ontan, mapalar so saratan ya ariripen. 

Luk 12:39 Say a balet so amtaen yo, ya no amta na makan abung so horas ya isabi matakew, nanbantay komon, tan ag to pinaolian so abung to a nakotkot. 

Luk 12:40 Maparaan kayo met: to dia ed horas ya ag yo isisipen onsabi so Anak na too. 

Luk 12:41 Et si Pedro inkuan to, Katawan, Salitaen mo ed sikami so sa-ya'n alimbawa, ono ed amin met? 

Luk 12:42 Et inkuan na Katawan, Siopa sirin so managpaga a napanmatalkan tan makalal, ya iyan na Katawan to a manbatay ed sankaabungan to, pian sano kanepeganto iter to ed sikara so nabebetangan dan tagano? 

Luk 12:43 Mapalar so satan ya aripen, a sano onsabi so katawan to naromog to a mangagawa na ontan. 

Luk 12:44 Dia ed tua ikuan ko ed sikayo, a sikato so igaton to'n manbantay ed amin a kayarian to. 

Luk 12:45 Balet no satan ya aripen ikuan to ed puso to, Say katawan ko matantan ya onsabi; et gapoan ton kabilen so saray ariripen a lalaki tan bibii, et mangan tan oninum, tan manbuanges; 

Luk 12:46 Onsabi katawan na satan ya aripen dia ed agew ya agto ilaloan, tan dia ed horas ya ag to amta, et sikato so leweten to na masakit tan toroen to so nabebetangan to ed saray ag napanmatalkan. 

Luk 12:47 Et satan ya aripen, ya akapikabat na linawa na katawan to, et ag nanparaan, tan agto met ginawa so onong ed linawa to, nabakbak na dakel a bakbak, 

Luk 12:48 Balet say ag akapikabat, tan nangawa na saray manepeg ed bakbak, nabakbak na daiset a bakbak. Et angan siopa a naitdan na dakel, dakel met so nasingil ed sikato: et say angimatalkan da na dakel, kerewen da ed sikato so da dakel. 

Luk 12:49 Linmaak dia a mangyan na apuy ed dalin; et anto ni so pirawat ko, no aselselan la? 

Luk 12:50 Balet wala so binyag a pakabinyagan ko; et agay la'y irap ko anga ed ag nasumpal. 

Luk 12:51 Isipen yo ta a linmaakdia ed dalin a mangiter na kareenan? Andi, kuan ko ed sikayo; no ag say subakil ingen: 

Luk 12:52 Ta manlapu ed natan naapagapag so limara ed sakey ya abung; talora sumpa ed duara, tan duara sumpa ed talora.

Luk 12:53 Naapagapag ira naani, say amasumpa ed anak a laki, et say anak a laki sumpa ed ama; say ina sumpa ed anak a bii, tan say anak a bii sumpa ed ina to; say katulangan a bii sumpa ed manugang to a bii, et say manugang a bii sumpa ed katulangan to a bii. 

Luk 12:54 Et inkuan to met ed karaklan, Sano nanengneng yo so lurem ya onalagey ed sagur, kuan yo a tampol, Mayamaya so onsabi; et ontan so nagawa. 

Luk 12:55 Et no sakey a dagem ya abagat so onsibok, kuan yo Makaatong a petang so wala naani; et sikato so nagawa. 

Luk 12:56 Sikayo'n pakalala, amta yo ya ipatalos so nengneng na dalin tan tawen; balet panon ya agyo amta ya ipatalos so saya'n panaon? 

Luk 12:57 Et akin angan sikayo lanlamang agyo okomen no anto so matunong? 

Luk 12:58 Ta sano onla ka ed arap na ekom pati kakolkol mo, dia ed dalan panpelengan mo so kilaban mo ed sikato: ompan igayogoy to ka ed okom, et say okom yawat to ka ed alguacil, et say alguacil iloob toka ed panangipangawan. 

Luk 12:59 Kuan ko ed sika, Sika ag ka makapaway diman, anga ed ag mo nabayaran so kaonoran a maravilis. 



Luk 13:1 Dia'd saya lanlamang a panaon wala ray arum ya akaarap ya angibaga ed sikato na nipaakad ed saray Galileos, ya inlaok nen Pilato so dalara ed saray bagat da. 

Luk 13:2 Et inmebat tan inkuan to ed sikara, Isipen yo a saraya Galileos sikara so managkasalanan a labas nen saray amin a Galileos, ta intepelda so saraya'n bengatla? 

Luk 13:3 Andi, kuanko ed sikayo: ingen, no ag kayo manpataoli, natawtaw kayo met ya amin ed ontan. 

Luk 13:4 Ono saraman so labinwalo, a sikara'y atapilan na ilang ed Siloe. et pinatey to ra, isipen yo a sikara so akautang a labas nen saray amin a too a manaayam ed Jerusalem? 

Luk 13:5 Andi, kuan ko ed sikayo: ingen, no ag kayo manpataoli, natawtaw kayo met ya amin ed ontan. 

Luk 13:6 Et sinalita to so saya'n alimbawa; Sakey a too walaan na sakey a kiew ya higos ya intanem to ed cauvasan to; et linma a nananap na bunga to, et ag akaromog. 

Luk 13:7 Et inkuan to ed manbabantay na kauvasan, Nia, saraya a talo'y taon linlinmaak dia a mananap na bunga ed saya a kiew ya higos, et agak makaromog: popoen mo; akin et makaskasbel ed dalin? 

Luk 13:8 Et nen inmebat kuan to ed sikato. Katawan, paolian mo ni ed saya a taon met, anga ed nabayoboan ko, tan nainan ko na pamabona: 

Luk 13:9 Et no manbunga ed saman la, maong; et no andi, popoen mo. 

Luk 13:10 Et nanbabangat ed sakey ed saray sinagoga ed agew na sabaton. 

Luk 13:11 Et nia, sakey a bii ya walaan na espiritu na beblay a labinwalo a taon la: et wala ya abokot, ya angan panon ag to nayarian so manpetek. 

Luk 13:12 Et sanen sikato'y anengneng nen Jesus, tinawag to, tan inkuan to ed sikato, Bii, nabolos ka ed sakit mo. 

Luk 13:13 Et ingaton to so saray limato ed sikato: et tampol a nanpetek, et ingalgalang to so Dios. 

Luk 13:14 Et say pangolo ed sinagoga, ya atenyeg na pasnok lapu ed anambal si Jesus ed agew a sabaton, inmebat tan inkuan to ed karaklan, Wala so anem agew a makana'n pankimeyan na to too; dia ed saraya sirin so idago yo tan natambal kayo, et aliwa'n dia ed agew na sabaton. 

Luk 13:15 Balet say Katawan inmebat ed sikato tan inkuan to, Sikayo pakalala, sakey tan sakey ed sikayo, agto kasi okbaran ed agew na sabaton so vaka to ono asno to ed atotong, tan vakar to'n painumen? 

Luk 13:16 Et saya a bii, bangta anak nen Abraham, sikato a binalor nen Satanas, nia, sarayan labinwalo a taon, ag kasi manepeg ya okbaran ed saya a balod, ed agew na sabaton? 

Luk 13:17 Et nen nikuan to so saraya'n bengatla, abaingan so amin a kakabosol to: et amin a karaklan nanliket ed saray amin a magloria a bengatla a ginawa to. 

Luk 13:18 Kanian inkuan to Anto so kaolibay na panarian na Dios? tan anto kasi pangyalilingan ko? 

Luk 13:19 Aliling to so bukel na mostaza ya inala ya sakey a too, et insibuagto ed panagtanamanan to a dili; et tinmobo, tan nagmaliw a kiew; et saray manok ed tawen nanobong ira ed kasangaan to. 

Luk 13:20 Et inkuan to lamet, Anto so pangyalilingan ko ed panarian na Dios? 

Luk 13:21 Aliling to so levadura, ya inala na sakey a bii tan inyamo'to ed taloran kasukat ya harina, anga ed linmebag ya amin. 

Luk 13:22 Et linmabas ed amin a ciudad tan binaleybaley, a nanbangat, et nanakar anga ed Jerusalem. 

Luk 13:23 Et inkuan ed sikato na sakey, Katawan, daise' ta so saray nilaban? Et inkuan to ed sikara, 

Luk 13:24 Panpilitan yo so onloob ed pinto a mainget: ta kuan ko ed sikayo, dakel so saray manseet ya onloob, et ag da nayarian. 

Luk 13:25 Sano say ama na sangkaabungan inmalagey la, tan inkapo'to so pinto, et ongapo kayo'n manalagey ed paway, tan ontoktok ed pinto, a kuan yo, Katawan, lukasan mo kami; et sikato onebat tan kuan to ed sikayo, ag ta kayo kabot no taga iner kayo; 

Luk 13:26 Saman la igapo yo ya ikuan, angan tan inminum kami ed arap mo, tan dia ed saray pulong mi nanbangat ka; 

Luk 13:27 Et inkuan to, Kuan ko ed sikayo, Agko kabat no taga iner kayo: onarawi kayo ed siak, sikayo ya amin a managawa'y mauges. 

Luk 13:28 Diman naani pannangis tan panngayet na ngipen, sano nanengneng yo di Abraham, tan Isaac, tan Jacob, tan saray amin a profetas, dia ed panaria'y Dios, et nibantak kayo lanlamang ed paway. 

Luk 13:29 Et ondago ra naani a manlapu ed bukig tan sagur, tan manlapu ed amianen tan abalaten, tan onyorong ira ed panarian na Dios. 

Luk 13:30 Et nia, walara so on or a sikara so onona, et walara so onaan a naonor ira. 

Luk 13:31 Diad saman lanlamang ya horas sinmabi so saray arum a Fariseos, a kuan da, ed sikato. Ompaway ka, et ontainan ka dia; ta si Herodes labay to ka a pateyen. 

Luk 13:32 Et inkuan tod sikara, Lakayo et kuan yo ed saman a zorra, Nia, papawayen ko so saray demonio tan manambalak natan tan nabuas, et dia ed komatlo'n agew nayadyari ak. 

Luk 13:33 Angaman ontan nakaokolan ko so manakar natan tan nabuas tan ed agew ya ontombok; ta ag nayari a say sakey a profeta ompatey ed paway na Jerusalem. 

Luk 13:34 O Jerusalem, Jerusalem, a pateyen to so saray profeta, tan topaken to so saray nibaki ed sikato! aminpiga a kinaliktan ko a tiponen komon so saray anak mo, onong na nganak a tiponen to so saray siwsiwto ed silong na payak to, et agmo nilabay! 

Luk 13:35 Nia, say abung yo natainan ed kaingewan: et kuan ko ed sikayo Ag yo ak nanengneng naani, anga ed pangikuan yo, Mapalar.so onsabi ed ngaran na Katawan. 



Luk 14:1 Tan agawa, nen linmoob ed abung na sakey a pangolo na saray Fariseo ed agew a sabaton a mangan na tinapay, a sikato so sinisiim da. 

Luk 14:2 Et nia, sakey a too a linmarag wala nen saman ed arap to. 

Luk 14:3 Et nen inmebat si Jesus akisali-taan to so saray mangakabat ed gangan tan saray Fariseos, a inkuan to, Matunong kasi manambal ed agew na sabaton, ono andi? 

Luk 14:4 Balet ag ira inmesel. Et sikato so inala to, tan sikato so tinambal to, tan inbaki to. 

Luk 14:5 Et inkuan to ed sikara, Siopa ed sikayo so walaan na asno ono vaca a naplag ed bobon, et ag to agwaten a tampol ed agew a sabaton? 

Luk 14:6 Et agda ayarian lamet so inmebat ed saraya'n bengatla. 

Luk 14:7 Et nansalita na sakey ya alimbawa ed saray binagaan, sanen alikas to no panpn a pilien da so saray manonaan a yorongan; a kuanto ed sikara. 

Luk 14:8 No sika so bagaan na siopaman ed sakey a bansal, ag ka onyorong ed manonaan a yorongan; ompan wala'y sakey a too a mapagalang nen sika a binagaan to, 

Luk 14:9 Et say nanbaga et sika tan ed sikato ondago ra ed sika tan kuan to ed sika. Itdan mo so saya a too na pasen; et saman la ongapo ka a sibabaing a mangala na kaonoran a yorongan. 

Luk 14:10 Balet sano nabagaan ka, onla ka tan onyorong ka ed kaonoran a pasen; ta no onsabi nanbaga ed sika, kuan to ed sika, Kaaro, ompasen ka ed atagtagey: saman la nawalaan ka na galang ed arap na saray amin ya akirongo ed sika ed pananganan. 

Luk 14:11 Ta amin a mamaatagey ed sikato a dili napaabeba naani; et say manpaabeba ed sikaton dili napaatagey naani. 

Luk 14:12 Et inkuan to met ed nanbaga ed sikato, No mangawa ka na kanen ono pangdeman, agmo tawagen so saray kakaarom, angan saray agagim angan saray kakanayon mo, angan saray kaababay mo a mayaman; ompan lamang no bagaanda ka met, et sakey a gunguna so nagawa ed sika. 

Luk 14:13 Balet no mangawa ka na doypoan, bagaan mo so saray duruka, saray pokol, saray piley, saray bulag: 

Luk 14:14 Et mapalar ka naani; ta angapoy nitomang da ed sika: et natomangan ka ed kioli ed bilay na saray matunong. 

Luk 14:15 Et nen say sakey ya akirongo ed sikato ed pananganan nadngel to so saraya'n bengatla, inkuan to ed sikato, Mapalar naani mangan na tinapay dia ed panaria'y Dios. 

Luk 14:16 Balet inkuan to ed sikato, Sakey a too nangawa na baleg a pangdeman; et nanbaga ed saray dakel: 

Luk 14:17 Et dia ed horas na panamangdem inbaki to so aripen to a mankuan ed saray binagaan, Dago kayo; ta am bengabengatla nitadia la natan. 

Luk 14:18 Et sikara ya amin ginmapora a nangawa na baraan a nanbabansag, Say inmuna inkuan to ed sikato, Analiwa ak na sakey ya uma, et kaokolan ko so ompaway tan sikato so nengnengen ko: Pikasik ed sika ya itepelmoak. 

Luk 14:19 Et say sakey inkuan to. Analiwak na limara'n katupag a vaca, et onla ak a salien ko ra: Pikasik ed sika ya itepelmo ak. 

Luk 14:20 Et say sakey inkuanto, Kapangkasal to, et kanian ag ko nayarian so ondago. 

Luk 14:21 Et say aripen pinmawil, tan inbaga to ed katawan to so saraya'n bengatla, Saman la say katawan na sankaabungan a sipapasnok inkuan to ed aripen to, Ompaway ka a manganganat ed saray polong tan ed saray leet na ciudad, et yakar mo dia so saray duruka tan pokol tan bulag tan piley. 

Luk 14:22 Et say aripen inkuan to, Katawan, say ingangan mo agawa, et wala ni pasen. 

Luk 14:23 Et inkuan na katawan ed aripen, Ompaway ka ed saray dalan tan ed saray alar, et sikara so pasooten mo ya onloob, pian napano so abung ko. 

Luk 14:24 Ta kuan ko ed sikayo ya angapo ed saray totoo ya binagaan so makataway na pandeman ko. 

Luk 14:25 Et dakel so totoo ya ontotombok ed sikato: et inmarap, tan inkuan to ed sikara, 

Luk 14:26 No siopaman a too ondago ed siak, et agto gulaen so ama to lanlamang, tan ina, tan asawa, tan saray anak, tan agagi a lalaki, tan bibii, on, tan say bilay to met lanlamang, ag nayari a sikato so babangatan ko. 

Luk 14:27 Angan siopa ya ag to awiten so cruz to, tan ontombok ed siak, ag nayari a sikato so babangatan ko. 

Luk 14:28 Ta siopa ed sikayo so, anta labay to so mamaalagey na sakey ya ilang, ag onyorong ya onona tan bilangen to so bili, no walaan kasi panumpal to ed sikato? 

Luk 14:29 Ompan lamang, no ingaton to la so pangipaletnegan, et ag to nayari'n sumpalen, amin a makanengneng gapoan da a balawen, 

Luk 14:30 A kuan da, Saya'n too angigapo a mamaalagey, et ag to ayarian a sinumpal. 

Luk 14:31 Ono siopa ya ari, leleg ya onla a mamakal ed sananey ya ari, ag onyorong ya onona tan ompanon no nayarian to ed sansamplo'n libo so onabet ed onsabi a mamakal et sikato pati duamplo'n libo? 

Luk 14:32 Ono andi, leleg a say sananey wala ni ed arawi, mangigangan na igagangan, tan onkerew na kipapasen na kareenan. 

Luk 14:33 No ontan sirin, angan siopa ed sikayo ya agto benegan so amin a kayarian to, ag nayari a sikato so babangatan ko. 

Luk 14:34 Maong a kagot so asin: ingen no angan say asin naandi taway to, anto ni napangasin? 

Luk 14:35 Ag onnepeg ed dalin tan ed sebekan: sikato so ibantak ed paway. Say wala an na layag a pandengal, ondengel komon. 



Luk 15:1 Bang saray amin a publicanos tan managkasalanan inmasinger ira ed sikato ya ondengel ed silato. 

Luk 15:2 Et nanparpara a manngengem so saray Fariseo tan saray escribas, a kuan da, Saya'n too awaten to so saray managkasalanan, tan mikan ed sikara. 

Luk 15:3 Et sinalita to ed sikara so saya ra alimbawa, a kuan to, 

Luk 15:4 Siopa a too ed sikayo, ya walaan na sanlasus a carnero, et no nabalang so sakey ed sikara, agto tainan ed lawak so siam a plo tan siam, tan laen ton anapen so abalang, anga ed pakaromog to? 

Luk 15:5 Et sano aromog to la, sikato'y yan to ed abala to, a sililiket. 

Luk 15:6 Et sano onsabi ed abung, tiponen to so kakaaro to tan kaababay to, a kuan to ed sikara, Miliket kayo ed siak, ta aromog ko, so carnerok ya abalang. 

Luk 15:7 Kuan ko ed sikayo, ya ontan met wala naani liket ed tawen nisengeg ed sakey a managkasalanan a magbabawi, nagkalalo nen dia ed saray siam a plo tan siam a matunong a totoo, ya agda kaokolan so pagbabawi. 

Luk 15:8 Ono siopa so bii ya walaan na samplo ra a drakma, no nabalang to so sakey, ag manelsel na silew et panisan to so abung, tan anapen to a seetan anga ed naromog to? 

Luk 15:9 Et sano naromog to, tiponen to ray kakaaro to t?.n kaababay to, a kuan to, Miliket kayo ed siak, ta aromog ko so dracma ya abalang ko. 

Luk 15:10 Ontan met, kuan ko ed sikayo, wala so liket ed arap na saray angeles na Dios nisengeg ed sakey a managkasalanan a magbabawi. 

Luk 15:11 Et inkuan to, Sakey a too walaan na duara ya anak a lalaki: 

Luk 15:12 Et say yugtan ed sikara inkuan to ed ama to, Ama, iter mo ed siak so kaaruman na kayarian mo a nabebetangan ko. Et inapag to ed sikara so kayarian to. 

Luk 15:13 Et kayari aliwa'n dakel ya agew, say yugtan ya anak tinipon to ya amin, et linma ed kurang ed sakey a dalin ya arawi; et diman to dinarak so kayarian to ed panagbilay a marutak. 

Luk 15:14 Et nen agastos to la ya amin, sinmabi ed saman a dalin so baleg ya eras: et sikato ginmapo ya wala ed pankaokolan. 

Luk 15:15 Et linma tan inmasinger ed sakey ed saray ombaley ed saman a dalin: et sikato so inbaki to ed saray uma to pian manpakan na babuy. 

Luk 15:16 Et kinaliktanto a panoen so eges to ed saray algarrobas a kanen na saray babuy: et angapo so too ya angiter ed sikato. 

Luk 15:17 Balet nen nannunot ed inkasikato inkuan to, Pigapigara so mioupa ed abung nen amak ya walaan na daakan a tinapay tan makapangikera ra, et siak ompatey ak dia ed eras! 

Luk 15:18 Onalagey ak tan onlaak ed amak, et ikuan ko ed sikato, Ama, nankasalanan ak sumpa ed tawen, tan dia ed arap mo: 

Luk 15:19 Agak la onnepeg ya ingaran na anak mo: gawa moak a singa sakey ed saray miopupa ed sika. 

Luk 15:20 Et inmalagey, tan linma ed ama to. Balet nen arawi ni, sikato so anengneng nen ama to, et atenyeg so panangabagey to, et binmatik, tan nilakap to ed beklew to, et sikato'y inangoban to. 

Luk 15:21 Et inkuan na anak ed sikato, Ama, nankasalanan ak sumpa ed tawen, tan dia ed arap mo: agak la manepeg a tawagen na anak mo. 

Luk 15:22 Ingen say ama inkuan to ed saray ariripen to, Ipawa'yo a maganganat so sankaabigan a kawes, et sikato so isolong yo ed sikato; et yanyo so sakey a singsing ed lima to, tan sapin ed saray sali to: 

Luk 15:23 Et awit yo so pinataba a vaca, tan sikato so pateyen yo, et mangan itayo, tan manliket itayo: 

Luk 15:24 Ta saya so ana' ko inatey, et mabilay lamet; abalang, et aromog. Et ginmapo ra a nanliket. 

Luk 15:25 Bang say anak to a pangoloan wala nen saman ed uma: et nen sinmabi tan inmasinger ed abung, nadngel to so togtog tan sayaw. 

Luk 15:26 Et tinawag to so sakey ed saray ariripen, tan tinepe' to ed sikato no anto kasi so saraya a bengatla. 

Luk 15:27 Et inkuan to ed sikato, Si agim sinmabi; et si amam pinatey to so pinataba a vaca, lapu'd sikato so inawa'to a nilaban tan maksil. 

Luk 15:28 Ingen nanpasnok, et agto linmoob: et pinmaway so ama to, tan sikato so akikasian to. 

Luk 15:29 Balet inmebat tan inkuan to ed ama to, Nia, dia ed saraya a dakel a taon nanlingkor ak ed sika, tan angan kapigan agko sinumpa so gangan mo: et angan kapigan ag moak inikdan na sakey a melag a kanding, pian makapiliket ak ed saray kakaaarok: 

Luk 15:30 Ingen nen sinmabi saya'n anak mo, a inopo'to ray kayarian mo ed saray mauges a bibii, pinatey mo nipaakar ed sikato so vaca a pinataba. 

Luk 15:31 Et inkuan to ed sikato, Ana'ko, sika naynay ka ed siak, et amin a kien ko, kien mo. 

Luk 15:32 Balet akaokolan so panliket tan panambeg ya: ta saya so agim a inatey, mabilay lamet; tan abalang, et aromog. 



Luk 16:1 Tan inkuan to met ed saray babangatan, Wala nen samen so sakey a too'n mayaman, ya walaan na dispen; et saya indalem da ed sikato a mandederal na kayamanan to. 

Luk 16:2 Et sikato so tinawag to, tan inkuan to ed sikato, Anto'ya a narengelan ko nipaakar ed sika? Ipatnagmo so bilang na inpanpagam; ta ag mo la nayari mandispen. 

Luk 16:3 Et say dispen inkuan to ed linawa to, Anto'y gawaen ko, ta say katawan ko ekalen to ed siak so inkadispen ko? Angapo so biskeg ko a mankotkot; mipayabol ambaing ko. 

Luk 16:4 Amtak so gawaen ko naani, pian, sano naekalak ed inkadispen, akoenda ak naani ed kaabungan da. 

Luk 16:5 Et nen tinawag to a sinansakey so saray akautang ed katawan to, inkuan to ed inmuna, Piga so utang mo ed katawan ko? 

Luk 16:6 Et inkuan to, Sanlasus kasukat a larak. Et inkuan to ed sikato, Alaen mo so amayesan mo, et yorong ka a maganga no tan isulat mo so limamplo. 

Luk 16:7 Saman la inkuan to ed sananey Et pigara so utang mo? Et inkuan to, Sanlasus kasukat a trigo. Et kuan to ed sikato, Alaen mo so amayesan mo, et isulat mo so walomplo. 

Luk 16:8 Et indayew na katawan to so ag napanmatalkan a dispen lapu ed nangawa a makalkalakal; ta saray anak na saya a mundo makabat ira ed kapolian da lanlamang nen saray anak na silew. 

Luk 16:9 Et kuan ko ed sikayo. Mikaaro kayo ed panamegley na saray kayamanan na ag inka tunong; pian, sano onkulang, awaten da kayo ed saray ayaman ya andi angaan. 

Luk 16:10 Say matoor ed dagdaiset, matoor met ed dakel: et say agmatunong ed dagdaiset, aliwa met a matunong ed dakel. 

Luk 16:11 No bangta ed saray kayamanan na ag inkatunong agkayo apanmatalkan, siopa naani mangimatalek ed sikayo ed saray tua a kayamanan? 

Luk 16:12 Et no ag kayo apanmatalkan ed kayarian na sananey, siopa naani mangiter ed sikayo na dili a kayarian yo? 

Luk 16:13 Angapo so aripen a makapan lingkor ed duara a katawan: ta balang la a gulaen to naani sakey, et aroen to so sananey; ono minonong ed sakey, et modmoraen to so sananey. Agyo nayarian so manling-kor ed Dios tan saray kayamanan. 

Luk 16:14 Et saray Fariseo, a maaro ra ed cuarta, nadngelda so saraya ya amin a bengatla; et sikato so niludlurey da. 

Luk 16:15 Et inkuan to ed sikara. Sikayo so saray mamatunong na inkasikayo lanlamang ed arap na saray totoo; ingen say Dios amta to so kapusoan yo: ta say atagey ed saray totoo sikato so sakey a kadimla ed arap na Dios. 

Luk 16:16 Say gangan tan saray profetas anga ra ed Juan: nanlapu ed saman a panaon, say evangelio na panarian na Dios nipulong, et balang too onloob a mapilpilit ed sikato. 

Luk 16:17 Ingen maininomay a nabalang so tawen tan dalin nen say napelag so sakey a ngiwit na gangan. 

Luk 16:18 Balang sakey a mangisian na asawa to a bii, et mangasawa na sananey, mankasalanan ed pikalugoran; et say mangasawa ed insian na asawan laki mankasalanan ed pikalugoran. 

Luk 16:19 Wala nen saman so sakey a too a mayaman, et nankakawes na purpura tan lienzo a mayumis, ya inagewagew a nanliliket na balbaleg; 

Luk 16:20 Et sakey a mipapayabol a manngaran na Lazaro wala nen saman a sinmaral ed pinto to, a napno na sugasugat, 

Luk 16:21 Et kinaliktan to so napesel ed saray mekmek a napelag ed pananganan na mayaman a too; ontan la, ya angan saray aso dinmago ra a nandildil ed saray suga'to. 

Luk 16:22 Et agawa, ya say mipapayabol inatey, et inyakar na saray angeles ed akoalan nen Abraham: et inatey met so mayaman, et nikotkot. 

Luk 16:23 Et dia ed Hades intangay to so saray mata, to nen nanairapan, et nanengneng to si Abraham ed arawi, tan si Lazaro ed akoalan to. 

Luk 16:24 Et inmakis tan inkuan to, Ama Abraham, kasian moak, et igangan mo si Lazaro, pian ibasa to komon so ngoro na tamoro to ed danum, tan pabtelan to so dilak; ta wala ak ed irap na saya a dalang. 

Luk 16:25 Balet inkuan nen Abraham, Ana'ko, nonoten mo ya inawat mo so saray maong a bengatla ed agew ya inpanbilay mo, et si Lazaro ontan met inawa'to so mauges a bengabengatla: ingen dia natan sikato so naligliwa, et sika wala ka ed kairapan. 

Luk 16:26 Et nilikod ni ed saya ya amin, wala so niiyan a sakey a baleg a kaaralman ed leet mi tan sikayo, pian saray maliket ya ombaliksat komon ed sikayo manlapu dia agda nayarian tan pian angapo so makabalikat a manlapud tan a onla ed sikami. 

Luk 16:27 Et inkuan to, Kerewen ko sirin ed sika, ama, ya igangan mo komon ed abung nen amak; 

Luk 16:28 Ta wala so limara'n agagik; pian paletan to ed sikara, ompan lamang met no onlara dia ed saya a pasen na irap. 

Luk 16:29 Ingen si Abraham kuan to, Wala ed sikara si Moises tan saray profetas; denglenda ra komon. 

Luk 16:30 Et inkuan to, Andi, ama Abraham: balet no onla ed sikara komon so sakey a manlapu ed saray inatey, magbabawi ra. 

Luk 16:31 Et inkuan to ed sikato, No ag da denglen si Moises tan saray profeta, ag ira met manisia, no sakey onoli ed bilay a manlapu ed saray inatey. 



Luk 17:1 Et inkuan to ed saray babangatan to, Ag nayari ya ag onsabi so saray sengeg na kagapolan; ingen abagey la, so sata'y panlapuan da! 

Luk 17:2 Magmaong komon ed sikato no nisinger ed beklew to so sakey a bato na gilingan, et nibantak ed dayat, nen say gawaen to a nigapol so sakey ed saraya ya ankekelag ya ugugaw. 

Luk 17:3 Nengnengen yo so inka sikayo lanlamang: no mankasalanan so agim, sikato'y banoen mo; et no magbabawi, sikato'y palabasen mo. 

Luk 17:4 Et no mamimpito ed inagewagew a mankasalanan sumpa ed sika, et mamimpito ya ompawil ed sika, a kuan to, Magbabawi ak: sikato so palabasen mo. 

Luk 17:5 Et inkuan na sanay apostoles ed Katawan, Aroman mo so pananisia mi. 

Luk 17:6 Et say Katawan inkuan to, No wala so pananisia yo a singa bukel na mostaza, ikuan yo ed saya a sikomoro, Nabagot ka, et nitanem ka ed dayat; et sikato onoren to kayo. 

Luk 17:7 Balet siopa so wala ed sikayo, ya walaan na aripen a manbabaka ono manpapastol na carnero, a ikuan to ed sikato, sano ompawil manlapu ed uma, Dago ka a tampol tan dongo ka ed pananganan; 

Luk 17:8 Et ag to ikuan ya onona ed sikato, Mantadia ka na pangdeman ko, tan apiger mo so kawes mo, et manlingkor ka ed siak, anga ed kayarik a mangan tan oninum; et insan mangan ka tan oninum ka? 

Luk 17:9 Misalamat kasi ed aripen lapu ed ginawa to so nanganganan? 

Luk 17:10 Ontan kayo met, sano agawa yo so amin a nigangan ed sikayo, kuan yo, Ariripen kami, ya andi kakanaan; ginawa mi so nepegmi a gawaen. 

Luk 17:11 Et agawa, a sanen walara ed dalan a mamaarap ed Jerusalem, a linmabas ed pegley na Samaria tan Galilea. 

Luk 17:12 Et nen linmoob ed sakey a baley, inmabet ed sikato so samploran lalakin akating a tinmonda ra ed arawi: 

Luk 17:13 Et intagey da so voces da, a kuan da, Jesus, Managbangat, kasianmo ka mi. 

Luk 17:14 Et nen anengneng to ra, inkuan to ed sikara, Onla kayo tan ompatnag kayo ed saray sacerdotes. Et agawa nen manaakar ira ya onla, alinisan ira. 

Luk 17:15 Et sakey ed sikara, nen anengneng to a sikato so atambal, pinmawil, ya ingalgalang to so Dios ed baleg a voces; 

Luk 17:16 Et indakmomo to so lupa to ed saray sali to, ya akisalsalamat ed sikato: et sikato so taga Samaria. 

Luk 17:17 Et si Jesus nen inmebat inkuan to, Aliwa ta'n samplora so alinisan? balet iner sirin so kawalaan day siam-ira? 

Luk 17:18 Angapo so aromog a pinmawil ya akisalamat ed Dios, nilikod so saya'n sangkaili? 

Luk 17:19 Et inkuan to ed sikato, Onalagey ka, tan naka la: say pananisiam pinaksil to ka. 

Luk 17:20 Et nen tinepetan na saray Fariseos, no kapigan so isabi panarian na Dios, inebatan to'ra et inkuan to, Say panarian na Dios ag onsabi ya wala so tanda'n pakanengnengan: 

Luk 17:21 Agda met nikuan, Ni, wadia! ono, Ni, Niman la! tan nia, say panarian na Dios wala ed dalem yo. 

Luk 17:22 Et inkuan to ed saray babangatan, Onsabi so saray agew, sano kaliktan yo a nengnengen so sakey ed saray agew na Anak na too, et sikato so ag yo nanengneng. 

Luk 17:23 Et ikuan da ed sikayo, Ni, niman la! Ni, nia la! ag ka yo oonla, tan agyo'ra tomboken; 

Luk 17:24 Ta singa say kirmat, a no onkirmat manlapu ed sakey a pasen ed lepsag na tawen onliwawa anga ed sananey a pasen ed lepsag na tawen; ontan naani Anak na too sano agew to. 

Luk 17:25 Ingen kaokolan ya onona a manlikna na dakel a bengatla tan ipulisay na saya a kapolian. 

Luk 17:26 Et onong na agawa ed saray agew nen Noe, ontan met naani ed saray agew na Anak na too. 

Luk 17:27 Angan ira, naninum ira, angasawa'ra, tan akiasawa'ra, anga ed agew ya inloob nen Noe dia ed biong, tan sinmabi delap ed dineralto ran amin. 

Luk 17:28 Ontan met so agawa ed saray agew nen Lot; angan ira, naninum ira, nansaliw ira, nanlako'ra, nantanem ira, nanabung ira; 

Luk 17:29 Ingen dia ed agew ya impaway nen Lot ed Sodoma inmuran na apuy tan azufre nanlapu ed tawen, et dineralto'ra ya amin: 

Luk 17:30 Singa saya, ontan met naani ed agew a kipatnag na Anak na too. 

Luk 17:31 Dia ed satan ya agew, say wala ed toktok na abung, tan saray kayarian to dia ed abung, ag naani onakseb a mangala ed sikara: et say wala ed uma ontan met ag ompawil. 

Luk 17:32 Nodnonoten yo so asawa nen Lot. 

Luk 17:33 Angan siopa a manpaga a mangilaban na bilay to sikato'y nabalang to: ingen angan siopa a makabalang na bilay to sikato so nilaban to. 

Luk 17:34 Kuan ko ed sikayo, Dia ed satan a labi wala so duara'n lalaki ed sakey a dokolan; say sakey naala et say sakey napaulian. 

Luk 17:35 Wala naani duara'n bibii a pelesdan mangigiling; say sakey naala, et say sakey napaulian. 

Luk 17:36 (Wala naani duara a lalaki dia ed uma; say sakey naala, et say sakey napaulian). 

Luk 17:37 Et nen inmebat ira inkuan da ed sikato, Iner, Katawan? Et inkuan to ed sikara, No iner so kawalaan na bangkay, diman met so pantitiponan na saray aguila. 



Luk 18:1 Et sinalita to ed sikara so sakey ya alimbawa pian nepeg da lawas so manpikasi, tan ag ira komon napunaw; 

Luk 18:2 A kuan to, Wala so sakey ya okom ed sakey a ciudad, ya ag to antakot so Dios, et ag to pagalangan so too: 

Luk 18:3 Et wala'y sakey a bii a balo ed saman a ciudad; et maparanay a linma ed sikato, a kuan to, Isingil mo ak ed kabosol ko. 

Luk 18:4 Et inmaleg ed magano: ingen kayari to inkuan to ed inka sikato, Angan ag ko antakot so Dios, tan ag ko pagalangan so too; 

Luk 18:5 Manwari lapu'd saya a balo'n bii maka alipanes ed sika, sikato so isingil ko, ompan napatikey to ak ed naynay ya idarago to. 

Luk 18:6 Et inkuan na Katawan, Denglenyo so salita na okom ya ag matunong. 

Luk 18:7 Et say Dios ag to kasi naani isingil so saray pinili to, ya ontawag ed sikato ed agew tan labi, et sikato so maanus ed sikara? 

Luk 18:8 Kuan ko ed sikayo, a sikara so isingil to a tampol. Angaman ontan sano onla dia so Anak na too, makaromog kasi na pananisia ed dalin? 

Luk 18:9 Et sinalita to met so saya ya alimbawa ed saray arum a manmamatalek ed inka sikara a dili a singara matunong, et modmoraen da so arum: 

Luk 18:10 Duara'n totoo, linma ra ed templo a manpikasi; say sakey Fariseo, et say sananey publicano. 

Luk 18:11 Et say Fariseo nanalagey tan aki kasi ed onia a bokbokor to, Dios, misalamatak ed sika, ta aliwa ak a singa saray arum a totoo, a matatakew, aliwara'n matunong, mikakalugoran, ono angan singa saya a publicano. 

Luk 18:12 Manayunal ak a mamidua ed sakey simba; iiter ko so kakaplo na amin a naanap ko. 

Luk 18:13 Balet say publicano, a manalalagey ed arawi, ag to nitangay a maong so saray mata to ed tawen, ingen nandugal ed pagew to, a kuanto, Dios, kasian mo ak a managkasalanan. 

Luk 18:14 Kuan ko ed sikayo, Saya a too pinmawil ed abung to ya apatunong nen say sakey: ta angan siopa a mamaatagey ed sikato lanlamang napaabeba; et say manpaabeba napaatagey. 

Luk 18:15 Et inyaakar da met ed sikato so saray anak da ya ankekelag, pian diwiten tora: ingen sanen, anengneng na saray babangatan to binano da ra. 

Luk 18:16 Ingen si Jesus tinawag to'ra, a kuan to, Paulian yo ray ugugaw ya ondago ed siak, et agyo'ra sebelan: ta sikara so akankayarian ed panarian na Dios. 

Luk 18:17 Tua kuan ko ed sikayo, Siopaman ya ag mangawat na panariay Dios a singa sakey ya ugao ag naani makaloob diman. 

Luk 18:18 Et tinepet ed sikato na sakey a makaoley a kaunto, Maong a Managbangat, anto so nepeg ko a gawaen pian natawir ko so bilay ya andi angaan? 

Luk 18:19 Et si Jesus inkuan to ed sikato Akin et tawagen mo ak na maong? Angapo so maong, nilikod so sakey, salanti say Dios. 

Luk 18:20 Antam so saray gangan, Agka mikalugoran, Agka mamatey, Agka mantakew, Agka mansalita na aliwan tua a pantasi, Igalangmo so amam tan inam. 

Luk 18:21 Et inkuan to, Amin so saraya a bengatla sinumpal ko ra nanlapu ed inkaugaw ka. 

Luk 18:22 Et nen nadngel nen Jesus, inkuan to ed sikato, Kulang ni ed sika so sakey a bengatla: ilakom so amin ya wala ed sika, et yotob mo ed saray duruka, et wala naani kayamanan mo ed tawen: et gala, tomboken mo ak. 

Luk 18:23 Ingen nen nadngel to so saraya a bengatla, naermenan na mapalalo; ta mayaman a toloy. 

Luk 18:24 Et si Jesus nen nanengneng to, inkuanto, Agay la so irap da ya onloob ed panarian na Dios so saray wala an na kayamanan! 

Luk 18:25 Ta maininomay ya onlabot so sakey a camello ed abut na sakey a dagum, nen say sakey a mayaman ya onloob ed panaria'y Dios. 

Luk 18:26 Et saray akadngel, inkuan da, Siopa sirin so nayari'n nilaban? 

Luk 18:27 Balet sikato inkuan to, Saray bengatla ya ag nayari ed saray totoo sikara so nayari ed Dios. 

Luk 18:28 Et si Pedro inkuan to, Nia, pinaulian mi kayarian mi, et tinombok mi ka. 

Luk 18:29 Et inkuan to ed sikara, Tua kuan ko ed sikayo, Angapo so too ya amaulian na abung, ono asawa, ono agagi, ono atateng, ono anak, nipaakar ed panarian na Dios, 

Luk 18:30 Ya agto awaten so dakdakel ni a toloy ed sayan panaon, tan dia ed arapen a mundo so bilay ya andi angaan. 

Luk 18:31 Et si Jesus inala to so saray labindua, et inkuan to ed sikara, Nia, onla itayo ed Jerusalem, et saray amin a bengatla ya insulat na saray profeta nasumpal ed Anak na too. 

Luk 18:32 Ta niyawat ed saray Gentil, et naludlurey, tan napabpabaingan tan naluplupda an: 

Luk 18:33 Et sikato'y leweten da tan pateyen da: et dia ed komatlo ya agew onoli ed bilay. 

Luk 18:34 Et ag da atalosan so saraya a bengatla; et saya a salita niamot ed sikara, et ag da atebek so bengabengatla ya asalita. 

Luk 18:35 Et agawa, nen manasinger ed Jerico, sakey a bulag a laki manyodyorong ed gilig na dalan a niipapayabol: 

Luk 18:36 Et nen narengel to so katooan ya onlalabas, tinepe'to no anto ya kasi. 

Luk 18:37 Et inbaga ra ed sikato; ya onlalabas si Jesus a Nazareno. 

Luk 18:38 Et nanakis, a kuan to, Jesus, sika Anak nen David, kasian mo ak. 

Luk 18:39 Et saray manaakar ed onaan sikato so binano ra, pian ag onesel: ingen sikato so nanakis na nagkalalo ni, Sika Anak nen David, kasianmo ak. 

Luk 18:40 Et si Jesus tinmun da, et inggangan to a yakar da ed sikato: et nen inmasinger, tinepe'to ed sikato, 

Luk 18:41 Anto so labay mo a gawaen ko ed sika? Et inkuan to, Katawan, makanengneng ak komon. 

Luk 18:42 Et si Jesus inkuan to ed sikato, Awaten mo so pakanengneng mo: say pananisiam inlaban to ka. 

Luk 18:43 Et tampol ya akanengneng, et tinmombok ed sikato, ya ingalgalang to so Dios; et amin ya ombaley, nen sikato so anengneng da, ingalgalang da so Dios. 



Luk 19:1 Et linmoob tan onlalabas ed Jerico. 

Luk 19:2 Et nia, sakey a laki a manngaran na Zaqueo; et sikato manonaan a publicano, tan mayaman. 

Luk 19:3 Et sineetan to a nanengneng si Jesus no siopa; et ag to ayarian nisengeg ed saray dakel a totoo, lapu ed melag ya inalageyan. 

Luk 19:4 Et binmatik ed onaan, tan kinmalab ed sakey a kiew a sikomoro pian sikato'y nengnengen to: ta onlabas ed saman a dalan. 

Luk 19:5 Et nen sinmabi Jesus ed petek, tinmangawa, tan inkuan to ed sikato, Zaqueo, manganat ka, tan onepas ka; ta natan kaokolan ya ondawes ak ed abung mo. 

Luk 19:6 Et nanganat, tan inmepas, et sikato so nawa'to a malikeliket. 

Luk 19:7 Et nen anengneng da nantalabotob ira ya amin, a kuan da, Linmoob a dinmawes ed sakey a toon managkasalanan.

Luk 19:8 Et si Zaqueo inmalagey, et inkuan to ed Katawan, Nia, Katawan, say kapaldua na saray kayarian ko iter ko ed saray duruka; et no wala so daiset ya anaolan ko ed siopaman a too, ipawil ko so mamipat a tobo. 

Luk 19:9 Et si Jesus inkuan to ed sikato. Natan ya agew sinmabi kilalaban ed saya'n abung, bangta sikato so anak met nen Abraham. 

Luk 19:10 Ta say Anak na too linma dia a mananap tan mangilaban ed saray ahalang. 

Luk 19:11 Et nen nadngel da so saraya'n bengatla, inyarum to et sinalita to so sakey'a alimbawa, lapu ed sikato so asinger ed Jerusalem, tan lapu'd misip da a say panarian na Dios ompatnag a tampol. 

Luk 19:12 Inkuan to sirin, Sakey a mabli'n too linma ed sakey a dalin ya arawi, pian awaten to nipaakar ed sikato so sakey a panarian, tan ompawil. 

Luk 19:13 Et tinawag to so sanplora'n ariripen to, tan initdanto'ra na samplora'n mina, et inkuan to ed sikara' Pananap yo anga ed isabik. 

Luk 19:14 Balet saray kabaleyan to sikato'y ginula ra, et angibaki ra na ontombok ed sikato, a mangi kuan, Ag mi labay a saya'n too manari ed sikami. 

Luk 19:15 Et agawa, nen pinmawil lamet, nen inaku to so panarian, ya inganganto a saraya ya ariripen, ya angitdan to na pilak, natawag ira ed sikato, ta pian nakabatan to so nalmoan da. 

Luk 19:16 Et say inmuna pinmatnag ed sikato, a kuan to, Katawan, say minam akalmo na samplo ran mina. 

Luk 19:17 Et inkuan to ed sikato, Maong ya inka gawa, sika maong ya aripen: lapu ed apanmatalkan ka ed dagdaiset, wala so pakaoley mo ed samplora a ciudad. 

Luk 19:18 Et say komadua dinmago, a kuan to, Katawan, say minam akalmo na limara a mina. 

Luk 19:19 Et inkuan to ed sikato met. Sika met manuleyka ed limara a ciudad. 

Luk 19:20 Et say sananey dinmago a kuanto, Katawan, nia, wadia so minam, ya inyatol ko ed sakey a pano: 

Luk 19:21 Ta tinmakot'ak ed sika, ta too kan masebeg: alaen mo so ag mo inyan, tan anien mo so ag mo intanem; 

Luk 19:22 Sikato kuanto ed sikato, Marelmeng ya aripen, dia ed sangim so pangokoman koed sika. Antam atoo ak a masebeg, ya alaen ko so ag ko inyan, tan anien ko so ag ko intanerri; 

Luk 19:23 Akin sirin ya ag mo inter, so pila'ko ya inpaabangan, pian dia ed isabik singelen ko a pati say abang? 

Luk 19:24 Et inkuanto ed saray wala ya akaarap, Ekalen yo ed sikato so mina, et sikato so iter yo ed walaaft na samplora. 

Luk 19:25 Et inkuan da ed sikato, Katawan, sikato so walaan na samplora a mina. 

Luk 19:26 Siak kuan ko ed sikayo, ya angan siopa ya walaan sikato so naitdan; ingen say andian, angan say wala ed sikato naekal ed sikato. 

Luk 19:27 Ingen sarayan kabosol ko, ya ag da komon labay a manari ak ed sikara, yakadyo'ra dia, et pateyen yo'ra ed arap ko. 

Luk 19:28 Et nen sinalita to so onia, linma ed onaan, ya ontakdang ed Jerusalem. 

Luk 19:29 Et agawa, a nen asinger ed Betfage tan Betania, ed palandey a manngaran na Kaolivaan, ingangan to so duara ed saray babangatan, 

Luk 19:30 A kuan to, Onia kayo ed baley ya wala ed arap yo; diman sano onloob kayo makaromog kayo na sakey a kilaw ya asno a nisinger, ya ag ni kinabayoan na siopaman a too: okbaran yo, et sikato so yakar yo dia. 

Luk 19:31 Et no wala so mantepet ed sikayo, Akin et sikato so okbaran yo? kuan yo so onia, Say Katawan sikato so kaokolan to. 

Luk 19:32 Et linma so saray nibaki, et aromog da so onong na inkuan to ed sikara. 

Luk 19:33 Et nen ookbaran da so kilaw ya asno, saray akankayarian inkuan da ed sikara, Akin et okbaran yo so kilaw ya asno? 

Luk 19:34 Et inkuan da, Sikato so kaokolan na Katawan. 

Luk 19:35 Et sikato so inyakar da ed Jesus: et inyan da so saray kawes da ed beneg na kilaw ya asno, et imyorong si Jesus diman. 

Luk 19:36 Et nen manaakar, inbilkag da so saray kawes da ed dalan. 

Luk 19:37 Et bang nen asinger la ed alosadsar na palandey a Koalivaan, say lapag na karaklan na babangatan ingapora so nanliket tan angigalgalang ed Dios ed baleg a voces nisengeg ed saray amin a makapanyari ya gawgawa ya anengneng da; 

Luk 19:38 A kuan da, Bendito so Ari ya onia dia ed ngaran na Katawan: deen ed tawen, tan gloria dia ed sankatageyan. 

Luk 19:39 Et saray arum ed saray Fariseo ya nanlapu ed karaklan inkuan da ed sikato, Managbangat, banom so saray babangatan mo. 

Luk 19:40 Et inmebat tan inkuan to, Kuan ko ed sikayo, a no saraya ag ira komon onesel, saray bato maningal ira. 

Luk 19:41 Et nen sinmabi ed asinger, anengneng to so ciudad et ninangisan to, 

Luk 19:42 A kuanto, No naamtaan mo komon dia ed sayan agew, salanti sika, so saray nipaakar ed deen mo! balet natan niamot ira ed saray matam. 

Luk 19:43 Ta onsabi so saray agew ed sika, sano saray kabosol mo liktoben da ka, naani na kuta, tan liktoben da ka, tan ed amin a pasen aposan da ka, 

Luk 19:44 Et igeba ra ka ed dalin, tan saray anak mo dia ed dalem mo; et ag da naani paulian ed sika so sakey a bato ed tapew na sakey; lapu ed ag mo nibiig so agew a kadalaw mo. 

Luk 19:45 Et linmoob ed templo, et ginapoan to a pinapaway so saray lumalako, 

Luk 19:46 A kuan to ed sikara, Walan nisulat, Et say abung ko sikato naani abung na pikakasi: ingen sikato so ginawayo ya ungib na saray matakew. 

Luk 19:47 Et nanbangat ya inagewagew dia ed templo. Ingen saray manonaan a sacerdote tan saray escriba tan saray manonaan ed saray ombaley sineetan da a pateyen komon: 

Luk 19:48 Balet ag ira akalmo na gawaen da; ta saray amin ya ombaley nisabit ira ed sikato, a mandengdengel. 



Luk 20:1 Et agawa, ed sakey ed saray agew, nen manbabangat ed saray ombaley dia ed templo, tan inpupulong to so evangelio, diman sinmabi ed sikato so saray manonaan a sacerdote tan saray escriba pati saray mamasiken; 

Luk 20:2 Et nansalita ra, a kuanda ed sikato Ibagam; Lapu ed siopa pakauley so pangawaan mo na saraya a bengatla? ono Siopa so angiter ed sika na saya'n pakauley? 

Luk 20:3 Et inmebat tan inkuan to ed sikara; Siak tepeten ko met ed sikayo so sakey a tepet; et ibaga yo ed siak: 

Luk 20:4 Say binyag nen Juan, nanlapu ed tawen, ono ed saray totoo? 

Luk 20:5 Et ninonot da ed inka sikara lanlamang, a kuan da, No ikuan tayo, Nanlapu ed tawen; ikuan to, Akin et agkayo anisia ed sikato? 

Luk 20:6 Balet no ikuan tayo, Nanlapu ed saray totoo; amin ya ombaley topaken da itayo: ta sinisia ra a si Juan sakey ed saray profetas. 

Luk 20:7 Et inmebat ira, ya agda amta no iner so nanlapuan to. 

Luk 20:8 Et si Jesus inkuan to ed sikara, Siak ag ko met ibaga ed sikayo no siopa pakauley so pangawaan ko ed saraya'n bengatla. 

Luk 20:9 Et ingapo to a sinalita ed saray ombaley so saya'n alimbawa: Sakey a too nantanem na sakey a kauvasan, et impaabang to ed saray tomatalon, tan linma ed sananey a dalin ed abayag a panaon. 

Luk 20:10 Et nen panaon to la, angibaki sakeya'a aripen ed saray tomatalon, pian iter da ed sikato so bunga na kauvasan; ingen saray tomatalon sikato so pine pekpek da tan pinapa-wil da a paoy-paoy. 

Luk 20:11 Et angibaki ni sananey ya aripen: et sikato met so pine pekpek da, tan nantamian da na makapabaing, tan sikato so pinapawil da a paoy-paoy. 

Luk 20:12 Et angibaki ni komatlo: et sikato met so sinugatan da, tan sikato so pinatainan da. 

Luk 20:13 Et say katawan na kauvasan inkuan to, Anto'y gawaen ko? Ibakik so ana' ko ya inararo: sikato so derlengen da lagi. 

Luk 20:14 Ingen saray tomatalon nen sikato so anengneng da, nansasalita ra ed sakey tan sakey, a kuan da, Saya sikato so mananawir; sikato so pateyen tayo, pian say tawir kayarian tayo. 

Luk 20:15 Et sikato so intuldon da ed paway na kauvasan, tan sikato'y pinatey da. Anto sirin so gawaen na katawan na kauvasan ed sikara? 

Luk 20:16 Onla naani et deralen to so saraya a tomatalon, tan iter to so kauvasan ed saray arum. Et nen nadngelan da, inkuan da, Say Dios ag to komon yabuloy. 

Luk 20:17 Ingen ninmengneng ed sikara, tan inkuan to, Anto sirin so saya'n a nisulat, Say bato ya impulisay na saray manamaalagey na abung, Sikato lanlamang so agawa ya olo na suyok? 

Luk 20:18 Balang sakey a napelag ed satan a bato, napisagpisag naani; ingen siopaman a kapelagan to naani, sikato'y mekmeken to'n singa sapok. 

Luk 20:19 Et sineetan na saray escribas tan saray manonaan a sacerdotes ya erelen ed saman ya horas, et tinakotan da so saray ombaley: ta atalosan da a sinalita to so saya ya alimbawa a sumpa ed sikara. 

Luk 20:20 Et sikato so sinisiim da, tan nanbaki ra na mansiim, a nankonkonwari ra a matunong, pian sikato so naerel da ed saray salita, pian dia ed ontan sikato so yawat da ed betang tan pakauley na gobernador. 

Luk 20:21 Et tinepet da ed sikato, a kuan da, Managbangat, amta mi a mansasalita ka tan manbabangat ka a matunong, et agmo bi-igbi-igen so inkatoo na siopaman, no ag ingen ibangat mo a tua so dalan na Dios: 

Luk 20:22 Matunong kasi ed sikami so pambayar na buis ed Cesar, ono andi? 

Luk 20:23 Ingen sikato naamtaan to so silib da, et inkuan to ed sikara, 

Luk 20:24 Ipanengneng yo ed siak so sakey a denario. Siopa so akantalintao tan akansulat ed sikato? Et inkuan da, Si Cesar. 

Luk 20:25 Et inkuan to ed sikara, Iter yo sirin ed Cesar so betang nen Cesar, et dia ed Dios so saray bengatla a betang na Dios. 

Luk 20:26 Et ag da ayarian ya inerel ed saray salita to ed arap na saray ombaley: et nankelawan da so eba'to tan ag ira inmesel. 

Luk 20:27 Et dinmago ed sikato so arum a Saduceo, a sikara so man kuan ya angapo so kioli ed bilay; 

Luk 20:28 Et tinepet da ed sikato, a kuan da: Managbangat, si Moises, insula'to ed sikami, a no say agi a laki na sakey, a too ompatey a wala'y asawa to, et angapo so anak to, say asawa to alaen komon na agi to, et ipaalageyan to na poli so agi to. 

Luk 20:29 Wala sirin so pitora, a sanaagi: et say pangoloan angala na asawa'n bii, et inatey ya angapoy anak; 

Luk 20:30 Et say komadua (inala to so asawa to; et inatey met ya andi anak;) 

Luk 20:31 Et sikato so inala na komatlo; et ontan a nansasaginonor ira a pito, a sikara'y inatey ya angapoy anak. 

Luk 20:32 Et dia ed kasumpalan inatey met so bii. 

Luk 20:33 Sano kioli ed bilay sirin, siopa ed sikara so akanasawa ed sikato? ta sikato so inasawa na saray pitora. 

Luk 20:34 Et si Jesus inkuan to ed sikara, Saray anak na saya'n mundo mangasawa ra, tan miasawa ra: 

Luk 20:35 Ingen saray nipasen a manepeg a makarandan ed saman a mundo, tan say kioli ed bilay a manlapu ed saray inaatey, ag ira mangasawa, ag ira met miasawa: 

Luk 20:36 Ta ag da la nayari ompatey: ta kaparpara ra so saray angeles; et anak ira na Dios, ta sikara so anak na kioli ed bilay. 

Luk 20:37 Balet satan so kioli ed bilay na saray inaatey, angan si Moises impatnag to, dia ed pasen nipaakar ed Zarza, nen tinawag to so Katawan a Dios nen Abraham, tan Dios nen Isaac, tan Dios nen Jacob. 

Luk 20:38 Ta sikato aliwan Dios na saray inatey, no ag ingen saray mabilay: ta manbiiay so amin nipaakar ed sikato. 

Luk 20:39 Et arum ed saray escribas nen inmebat ira inkuan da, Managbangat, maong so inkuan mo. 

Luk 20:40 Et agda la nitepel so angitepet ed sikato na antokaman. 

Luk 20:41 Et inkuan to ed sikara, Panon so pangikuan da a si Cristo anak nen David? 

Luk 20:42 Ta si David met lanlamang kuan to ed libro na Salmos, Inkuan na Katawan ed Katawan ko, Onyorong ka ed nikawanan ko, 

Luk 20:43 Anga ed pangawak ed saray kabosol mo a gagatinan na saray salim. 

Luk 20:44 Si David sirin sikato so tawagen to a Katawan, et panon a sikato so anak to? 

Luk 20:45 Et sanen dengdenglen na saray amin ya ombaley inkuan to ed saray babangatan to, 

Luk 20:46 Manlikas kayo ed saray escribas, a kaliktan da so manakar ya akakawes na andukey, tan aroen da'y pa ngibano ed sikara ed saray plaza, tan saray nitalongaring a yorongan ed saray sinagoga, tan saray manonaan a pasen ed saray duypoan; 

Luk 20:47 A sikara so mangakmon ed saray abung na saray bibii a balo, et gawaen da a baraan so saray andurukey a pikakasi: saraya awaten da naani abalbaleg a kadusa. 



Luk 21:1 Et nen linmingaw, tan anengneng to so saray mamayaman ya ipepelag da so saray tokdol da dia ed panangyatolan na tokdol. 

Luk 21:2 Et anengneng to so akey a dukan balo a bii ya impelag tod man so duara'n maravilis. 

Luk 21:3 Et inkuan to, Tua kuan ko ed sikayo, Sayan duka a balo'n bii angipelag na dakdakel nen sikara ya amin: 

Luk 21:4 Ta amin so saraya dia ed masulok ed sikara so angalan da na ipelagda ed saray tokdol: ingen sikato dia ed kakuiangan to inpelag to so amin a pantagano ya wala ed sikato. 

Luk 21:5 Et nen sinalita na arum so nipaakar ed templo, no panon so inkaalonganto ed saray malimgas a bato bato tan toktokdol, inkuan to, 

Luk 21:6 Nipaakar ed saraya'n bengatla a nanengneng yo, onsabi so saray agew, ya angapo so natilak a sakey a bato ed tapew na sakey ya ag naani nageba. 

Luk 21:7 Et tinepet da ed sikato, a kuan da, Managbangat, kapigan sirin so kagawa na saraya'n bengatla? Tan anto naani tanda no saraya'n bengatla asingerlara a nagawa? 

Luk 21:8 Et inkuan to, Nengneng yo ta ag kayo komon nibalang: ta dakel naani ray onsabi ed ngaran ko, a kuan da, Siak iman; tan, Asinger, la so panaon: ag kayo ontombok ed sikara. 

Luk 21:9 Et sano narengel yo so saray bakal tan gewgew ag kayo natakot: ta kaokolan a saraya'n bengatla nagawa ra ya onona; ingen ag naani onsublay a tampol so pangangaan. 

Luk 21:10 Saman la inkuan to ed sikara, Onalagey naani nacion sumpa ed nacion, tan panarian sumpa ed panarian: 

Luk 21:11 Et wala ra naani ankakabaleg a yegyeg, tan dia ed nambabangil a pasen, eras tan salot; et wala ra naani makapatakot tan angkakabaleg a tanda a manlapu ed tawen. 

Luk 21:12 Ingen arapen na saraya'n amin a bengatla, erelen da kayo naani, tan pairapen da kayo, yawatda kayo ed saray sinagoga tan panangipangawan, ya yakar da kayo ed arap na saray arari tan saray makauley nisengeg ed ngaran ko. 

Luk 21:13 Et saya nagawa naani ed sikayo a pamatua. 

Luk 21:14 Paligenen yo sirin ed kapusoan yo, ya ag kayo manmotektek ya unona no panon naani yebat yo: 

Luk 21:15 Ta siak itdan ta kayo naani sangi tan kakabatan, ya ag nayarian a liktaran tan sumpaen na saray kabusol yo. 

Luk 21:16 Balet sikayo so yawat na angan saray atateng yo, tan agagi tan kakanayon tan kakaaro; et arum ed sikayo pateyen da. 

Luk 21:17 Et kagula kayo naani na saray amin a totoo nisengeg ed ngaran ko. 

Luk 21:18 Et angan sakey a buek na olo yo ag nabalang. 

Luk 21:19 Dia ed pantepel yo natalima yo naani kamarerwa yo. 

Luk 21:20 Ingen sano nanengneng yo so Jerusalem a niliktob na saray ejercito, saman la amtaen yo a say kabagbag to asinger la. 

Luk 21:21 Saman la saray wala ed Judea ombatik ira ed saray palandey; et saray wala ed pegley to, ontainan ira; et saray wala ed uma ag ira onloob ed sikato. 

Luk 21:22 Ta saraya sikara'y agew na pangibales, pian nasumpal ya amin so nisulat. 

Luk 21:23 Abagey la so saray mamalokon tan saray manpapasoso ed saratan ya agew! ta wala naani baleg ya irap ed tapew na dalin, tan sanok ed saya'n baley. 

Luk 21:24 Et napelag ira naani ed tarem na kampilan, et niakar ira'n nadakep ed saray amin a nacion: et say Jerusalem igatin naani na saray Gentiles, anga ed kasumpal na saray agew na saray Gentiles. 

Luk 21:25 Et wala naani tanda dia'd agew tan bulan tan saray bibitewen; et dia ed tapew na dalin irap na saray nacion, dia ed katanagel ed ongol na day at tan saray daluyon; 

Luk 21:26 Saray totoo napunaw ira nisengeg ed takot, tan egagel da ed saray bengatla'n onsabi ed mundo: ta saray pakayari na saray tawen natenyeg naani. 

Luk 21:27 Et saman la nanengneng da so Anak na too ya onsabi dia ed sakey a lurem pati pakapanyari tan baleg a gloria. 

Luk 21:28 Balet sano ongapu a nagawa so saraya a bengatla, tangay kayo, et itangua yo so saray olo yo; ta say karondon yo asinger la. 

Luk 21:29 Et sinalita to ed sikara so sakey ya alimbawa: nengneng yo so kiew ya higos, tan saray amin a kiew: 

Luk 21:30 Bang sanomanolnos ira, nanengneng yo et amta yo ed inkasikayo a say tiagew asinger la. 

Luk 21:31 Ontan yo metsano nanengneng yo so saraya'n bengatla a nagawa, amtaen yo a say panaria'y Dios asinger la. 

Luk 21:32 Tua kuan ko ed sikayo, Saya a poli ag onlabas, anga ed nagawa so sarayan amin a bengatla. 

Luk 21:33 Say tawen tan dalin onlabas ira naani: ingen saray salitak ag ira onlabas. 

Luk 21:34 Balet manlikas kayo ed inkasikayo ompan saray puso yo napano ed inkasiba, tan panagbuek, tan saray kapagaan ed saya'n bilay, et onsabi ed sikayo ed kasanlilikna so saman ya agew a singa sakey a patit: 

Luk 21:35 Ta ontan so isabito ed saray amin a manaayam ed tapew na amin a dalin. 

Luk 21:36 Balet manbantay kayo ed amin a panaon, a mikasi kayo, pian ontalona kayo a nilaban ed sarayan amin a bengatla'n nagawa, tan makaalagey kayo ed arap na Anak na too. 

Luk 21:37 Et nanbabangat ya inagewagew dia ed templo; et nilabilabi ya pinmaway, tan nagtuloy ed palandey a tatawagen na Kaolivaan. 

Luk 21:38 Et amin ya ombaley dinmago'ran asaksakbay ed kabuasan ed sikato dia ed templo, pian ondengel ira ed sikato. 



Luk 22:1 Bang say fiesta na tinapay ya andi levadura asinger la a sikato so inngaran a Pascua. 

Luk 22:2 Et saray manunaan a sacerdotes tan saray escribas inanap da no panon so pamatey da ed sikato; ta antakot da so katooan. 

Luk 22:3 Et sinmelep si Satanas ed Judas ya inngaran na Iscariote, a sakey ed bilang na saray labindua, 

Luk 22:4 Et linma, et akisalita ed saray manonaan a sacerdote tan saray kapitan, no panon so pangyawa'to sikato ed sikara. 

Luk 22:5 Et linmiket ira, et nanpapaknaan da a sikato'y itdan da na pilak, 

Luk 22:6 Et akisipan, et nananap na makana a pangyawa'to ed sikato dia ed sikara ya angapo so dakel a totoo. 

Luk 22:7 Et sinmabi agew na tinapay ya andi levadura, a sikato so pankaokolan ya ibagat so pascua. 

Luk 22:8 Et imbaki to ra di Pedro tan Juan, ya inkuan to, Onla kayo tan itadia yoy nipaakar ed sikatayo so pascua, pian mangan itayo. 

Luk 22:9 Et inkuan da ed sikato, Iner so labay mo pantadiaanmi? 

Luk 22:10 Et inkuan to ed sikara, Nia, sano makaloob kayo ed ciudad, naabet kayor man na sakey a too a nanawit na sambuyog a danum; sikato'y tomboken yo ed abung a laen to. 

Luk 22:11 Et ikuan yo ed akan abung, Say Managbangat kuan to ed sika, Iner so kawalaan na pananangkailian a silir, a panganan ko na pasko pati saray babangatan ko? 

Luk 22:12 Et ipanengneng to ed sikayo so sakey a baleg a silir ya atagey ya aparakpan: diman mantadia kayo. 

Luk 22:13 Et linma ra, et aromog da so onong na imbaga to ed sikara: et intadia ra so pasko. 

Luk 22:14 Et nen sinmabi horas, dinmongo, et ibato so saray apostoles. 

Luk 22:15 Et inkuan to ed sikara, Nanpilalekan ko a sipipilalek so mikan ed sikayo ed saya a pasko ed arapen na panirap ko: 

Luk 22:16 Ta kuan ko ed sikayo, sikato'y agko la kanen, anga ed sikato so nasumpal ed panaria'y Dios. 

Luk 22:17 Et angala na sakey a copa, et sanen akapisalamat, inkuan to, Alaen yo ya, et sikato'y apagapagen yo ed inkasikayo: 

Luk 22:18 Ta kuan ko ed sikayo, Agak la oninum a manlapu ed natan na bunga na uvas, anga ed isabi panaria'y Dios. 

Luk 22:19 Et angala na tinapay, et sanenakapisalamat, pinisag to, et inter to ed sikara, a kuan to, Saya sikato'y laman ko a niiter nisengeg ed sikayo; gawayo' ya a pakanodnonotan ed siak. 

Luk 22:20 Et say copa ontan met kayari panamangdem, ya inkuan to, Saya a copa sikato so balo'n sipan dia ed dalak, a naibung nisengeg ed sikayo. 

Luk 22:21 Ingen nia, say lima na mangyawat ed siak wala a pati siak ed pananganan. 

Luk 22:22 Ta peteg a say Anak na too onla, a singa nigeter: ingen abagey la, so too a mangyawat ed sikato! 

Luk 22:23 Et ginapoan da'n tinepet ed sikara lanlamang, no siopa kasi ed sikara so mangawa na saya'n bengatla. 

Luk 22:24 Et agawa met ed sikara so sakey a siblangan no siopa ed sikara so nibilang a kabalbalgan. 

Luk 22:25 Et inkuan to ed sikara, Saray arari na saray Gentiles walay inkakatawan da ed sikara, et saray walaan na pakaoley ed sikara natawag ira a Mapalangkap. 

Luk 22:26 Ingen sikayo aliwa'n ontan: ingen say balbaleg ed sikayo, sikato so magmaliw a singa kayogtanan; et say manonaan, sikato so singa aripen. 

Luk 22:27 Ta siopa so babaleg, say ondongo ed dulang ono say mansirve? Aliwa kasi a say ondongo ed dulang? Ingen walaak ed pegle'yo a singa sakey a mansirve. 

Luk 22:28 Bangbalet sikayo so nansiansia ed siak ed saray inkatoktoksok; 

Luk 22:29 Et manoroak ed sikayo na sakey a panarian, a singa say Amak anoro ed siak, 

Luk 22:30 Pian makapikan tan makapiinumkayo ed dulang ko dia ed panarian ko; et onyorong kayo ed saray trono a mangokom ed labindua a poli na Israel. 

Luk 22:31 Simon, Simon, nia, si Satanas kinerew toka, pian nagalpong to ka a singa trigo: 

Luk 22:32 Ingen inpikasi taka, pian say pananisiam ag onkulang; et sika, sano makapagbabawika la, pabiskegen mo so saray agagim. 

Luk 22:33 Et inkuan to ed sikato, Katawan, maparaanak ya ontombok ed sika nanpadpara ed pangipangawan tan ed patey. 

Luk 22:34 Et inkuan to, Ibagak ed sika, Pedro, say lalong ag onkokaok natan ya agew, anga ed mamitlo a pangiburim a kabkabat moak. 

Luk 22:35 Et inkuan to ed sikara, Sanen imbaki ta kayo ya andi bolsa, tan supot, tan sapin, kinmulang kayo na bengatla? Et inkuan da, Andi. 

Luk 22:36 Et inkuan to ed sikara, Ingen natan, say walaan na bolsa, alaen to, et ontan met so supot; et say andian, ilako to so kolibenben to, et manaliw na kampilan. 

Luk 22:37 Ta kuan ko ed sikayo, a kaokolan a nasumpal ed siak so saya'n nisulat, Et nibilang ed saray makasalanan: ta say nisulat a nipaakar ed siak wala'y kasumpalan to. 

Luk 22:38 Et inkuan da, Katawan, nia wadia so duara'n kampilan. Et inkuan to ed sikara, Sarag la. 

Luk 22:39 Et pinmaway, tan linma, singa naugalian to, ed palandey na saray Olivo; et saray babangatan tinmombok ira met ed sikato. 

Luk 22:40 Et nen wala ed pasen, inkuan to ed sikara, Mikasi kayo pian agkayo onloob ed katotok so. 

Luk 22:41 Et sinmian ed sikara ed singa nagawat na sakey a bato ya itupak; et tinmalimokor tan akikasi, 

Luk 22:42 A kuan to, Ama, no labay mo, yarawim so saya a copa ed siak: angaman ontan aliwa a say linawak no ag say linawam so nasumpal. 

Luk 22:43 Et pinmatnag ed sikato so sakey'a angel a nanlapu ed tawen, ya amabiskeg ed sikato. 

Luk 22:44 Et sanen manpapanabos akikasi na lalo a marmarlang; et say linge'to singa angkakabaleg a tedter na dala a sinmaklayat anga ed dalin. 

Luk 22:45 Et nen inmalagey ed pikakasi to, linma ed saray babangatan, et aromog tora ya akaugip nisengeg ed kaermenan. 

Luk 22:46 Et inkuan to ed sikara, Akin naugip kayo? On alagey kayo tan mikasi kayo, pian ag kayo onloob ed katotokso. 

Luk 22:47 Sanen mansasalita ni, nia, dakel a katooan, tan saman so manngaran na Judas, sakey ed saray labindua: wala ed onaan da; et inmasinger ed Jesus pian onangob ed sikato. 

Luk 22:48 Ingen si Jesus inkuan to ed sikato, Judas, diad sakey ya angob yawat mo so Anak na too? 

Luk 22:49 Et nen anengneng na saray asinger ed sikato so nagawa, inkuan da, Katawan, mangabil kami ed kampilan? 

Luk 22:50 Et sakey ed sikara sinigba'to so aripen na atagey a sacerdote, et pinengal to so layag to'n nikawanan. 

Luk 22:51 Ingen inmebat si Jesus et inkuan to, Yabulo'yo ni ed sikara so saya. Et diniwi'to so layag to, et sikato'y pinaabig to. 

Luk 22:52 Et si Jesus inkuan to ed saray manonaan a sacerdote, tan saray kapitan na templo, tan saray mamasiken, a linmaran sumpa ed sikato; Pinmaway kayo, a singa sumpa ed sakey a matakew, ya akaayura tan akapekpek? 

Luk 22:53 Nen wala ak ed sikayo ed templo ya inagewagew ag yo inunat so saray lima yo sumpa ed siak: ingen saya so horas yo, tan say pakapanyari na bilunget. 

Luk 22:54 Tan sikatoy inerel da tan sikato'y inyakar da, tan sikato'y inloob da ed abung na atagey a sacerdote. Balet si Pedro tinmombok ed arawi. 

Luk 22:55 Et nen anelsel ira'y apuy ed pegley na saban tan imyorong ira'n nandorongo, imyorong si Pedro ed pegley da. 

Luk 22:56 Tan sikato'y anengneng na sakey a bii ya aripen nen imyorong ed asinger ed apuy, tan nen sikato'y binidbir to, inkuan to, Saya'y too met iba to. 

Luk 22:57 Ingen inburi to, a kuan to, Bii, sikato'y ag ko kabkabat. 

Luk 22:58 Et kayari na ogonoyan sikato'y naimano'y sananey, tan inkuan to, Sika met sakey kad sikara. Ingen si Pedro inkuan to, Too, aliwa ak a sakey. 

Luk 22:59 Et kayari singa sakey horas sananey lamet so angipaliwawan sankatalkan a kuan to, Peteg a saya met a too iba to; ta sikato'y taga Galilea. 

Luk 22:60 Ingen si Pedro inkuan to, Too, ag ko amta no anto so kuan mo, Et diad pansasalita to ni, say lalong kinmokaok. 

Luk 22:61 Et linmingaw so Katawan, tan nilimgis to si Pedro. Et si Pedro anonotan to so salita'y Katawan, no panon ya inkuan to ed sikato. Sano say lalong ag ni onkokaok natan, iburimoak a mamitlo. 

Luk 22:62 Et pinmaway, tan nannangis na ampait. 

Luk 22:63 Et saray totoo'n angegna ed Jesus niludlurey da tan sikato so kinabil da. 

Luk 22:64 Et sikato'y pinereng da, tan tinepet da'd sikato, a kuan da, Iprofetam siopa so angabil ed sika? 

Luk 22:65 Et amayamay ya arum a bengatla'n sinalita ra'n sumpa'd sikato a panludlurey ed sikato. 

Luk 22:66 Et sanen kabuasan la, say singbatan day mamasiken na saray ombaley nandaragup, saray manonaan a sacerdotes tan saray escribas; et sikato'y inyakar da'd singbatan da, a kuan da, 

Luk 22:67 No sika so Cristo, ibagam ed sikami. Balet inkuan to ed sikara, No ibagak ed sikayo ag kayo manisia: 

Luk 22:68 Et no ontepe'tak ed sikayo, agkayo onebat. 

Luk 22:69 Ingen manlapu'd natan say Anak na too onyurong naani ed nikawanan a pakapanyari Dios. 

Luk 22:70 Et inkuan da ya amin, Sika sirin so Anak na Dios? Et inkuan to'd sikara, Kuan yo a siak. 

Luk 22:71 Et inkuan da, Anto ni pankaokolan tayo na tasi? Ta sikatayo lanlamang nadngel tayo ed dili'n sangito. 



Luk 23:1 Et say lapag na olop da inmalagey, tan sikato'y inyakar da ed arap nen Pilato. 

Luk 23:2 Et ginapoan da ya idalem, a kuan da. Saya'n too aromogmi a dederalen to so nacion tayo, tan isesebel to so pangiter na buis ed Cesar, tan kuanto'n sikato so Cristo a sakey ya Ari. 

Luk 23:3 Et si Pilato tinepe'to ed sikato, a kuan to, Sikato so Ari na saray Judios? Et inmebat ed sikato tan inkuan to, Sika kuan mo. 

Luk 23:4 Et si Pilato inkuan to'd saray manonaan a sacerdotes tan saray karaklan, Angapo'y naromog ko'n kasalanan ed saya'n too, 

Luk 23:5 Ingen inlolot da'n siansia, a kuan da, Gogoloen to'y ombaley, a manbabangat ed amin a Judea, et ginmapu a nanlapu ed Galilea anga ed saya'n pasen. 

Luk 23:6 Balet sanen sikato so nadngel nen Pilato, tenepe'to no samay too et taga Galilea. 

Luk 23:7 Et sanen akabatan to a sakop nen Herodes, sikato'y imbaki to ed Herodes, a sikato met so wala ed Jerusalem ed saraya'n agew. 

Luk 23:8 Bang nen si Herodes nanengneng to si Jesus, nanliket na mapalalo: ta sikato so abayag la'n pilalek to'n napinengnengan, ta nadngel to'y nasasalita nipaakar ed sikato; et nanilalo'n makanengneng na pigaran a tanda a gawaen to. 

Luk 23:9 Et tinepetan to ed dakel a salita; ingen angapo'y inyebato ed sikato. 

Luk 23:10 Et inmalagey so saray manonaan a sacerdotes tan saray escribas a sikato so indalem da'n sankapilitan. 

Luk 23:11 Et sikato'y inpasen ya andi kana tan minudmura nen Herodes pati saray sondalo to tan nen sikato'y kinawesan to na sakey a mabli'y kawes sikato'y impaipawil to ed kinen Pilato. 

Luk 23:12 Et nankaaro ra di Pilato tan Herodes ed saman lanlamang ya Agew; ta sanen saman wari manbobosolan ira. 

Luk 23:13 Et si Pilato tinipoa to ray manonaan a sacerdote tan saray makauley tan saray ombaley 

Luk 23:14 Et inkuan to'd sikara, Impatnag yo ed siak so saya'n too, a singa sakey a mandederal ed saray ombaley: et nia, siak, nen sikato'y sinalaysay ko ed arap yo, angapo'y kasalanan ya aromog ko ed saya'n too nipaakar ed saray bengatla a pangidalemanyo ed sikato: 

Luk 23:15 Anti, angan si Herodes ni: ta impaipawil to ed sikami; et nia, angapo'y ginawato'n manepeg ed pamatey. 

Luk 23:16 Sikato sirin so dusaen ko, insan ko la ibolos. 

Luk 23:17 (Ta kaokolan to so mangibolos ed sikara na sakey a pinangaw kapag fiesta.) 

Luk 23:18 Ingen naningal ira'n amin a nanbabansag, a kuanda, Ekalenmo ya'n too, et ibolos mo'd sikami si Barrabas: 

Luk 23:19 A sikato'y nipangaw nisengeged sakey a golo ya agawa ed ciudad, tan nisengeg ed sakey'a impamatey. 

Luk 23:20 Et si Pilato nansalita lamet ed sikara, a pirawa'to ibolos si Jesus: 

Luk 23:21 Ingen naningal ira a kuan da. Paipasak mo ed cruz, sikato'y paipasak mo ed cruz. 

Luk 23:22 Et inkuan to'd sikara ed pitlo. Akin, anto tan mauges so ginawa tonian too? Angapo so sengeg a pamateyan ya aromog ko ed sikato: sikato so dusaen ko sirin insan ko la ibolos. 

Luk 23:23 Ingen impascot da ed balbaleg ya ingal, a kekerewen da a nipasak ed cruz. Et saray ingal da tinmalona. 

Luk 23:24 Et si Pilato integer to a nagawa so kerew da. 

Luk 23:25 Et imbolos to ed sikara so saman a niseksek ed panangipangawan nisengeg ed golo tan sakey'a inpamatey, a sikato so kinerew da: balet inyawa' to si Jesus ed panlabay da. 

Luk 23:26 Et sa nen sikato'y inyakar da, inala'ra so sakey a Simon a taga Cirene, a nalapu ed uma, et impasakbat da ed sikato so cruz, pian itombok to ed Jesus. 

Luk 23:27 Et tinmombok ed sikato so baleg a karakel na ombaley, tan bibii'n nanangisan da tan a-abageyen da. 

Luk 23:28 Ingen si Jesus nen linmingaw ed sikara inkuan to, Anak a bibii na Jerusalem, ag yo ak nanangisan, balet nangisan yo ingen so inkasikayo tan saray anak yo. 

Luk 23:29 Ta nia, onsabi so saray agew a sikato naani pangikuan da, Mapalar so saray lepes, tan saray eges ya ag nananak, tan saray pagew ya ag nanpasoso. 

Luk 23:30 Saman da la gapoan ya ikuan ed saray palandey, Ongeba kayo'd sikami; tan dia'd saray pokdol, Tabonan yo kami. 

Luk 23:31 Ta no gawaen da so saraya'n bengatla, ed kiew ya ambasa anto naani nagawa ed amaga? 

Luk 23:32 Et wala met iray duara'n matakew, ya inyolop da ed sikato pian pateyen da ra. 

Luk 23:33 Et sanen makasabi ra ed pasen a manngaran na Say lapislapis, sikato so impasakdad man ed cruz, tan saramay matakew, sakey ed nikawanan, tan say sakey ed nikawigi. 

Luk 23:34 Et si Jesus inkuan to, Ama, perdonam ira; ta ag da amta so gawaen da. Et nen inapagapag da so saray kawes to, nanpapalaranan da. 

Luk 23:35 Et saray ombaley akaalagey ira a maniimaton. Et saray mamakauley sikato met so nilurey da, a kuan da, Sikato inlaban to ray arum; ilaban to komon so inka sikato, no sikato ya so Cristo na Dios, a pinili to. 

Luk 23:36 Et sikato'y niludlurey met na saray sondalos, ya ondago ra ed sikato, a sikato'y isaklangan da na tuka, 

Luk 23:37 Tan kuan da, No sika so Ari na saray Judios, ilaban mo so inkasika lanlamang. 

Luk 23:38 Et wala met ed olowan to so sakey a sulat, SAYA SIKATO SO ARI NA SARAY JUDIOS. 

Luk 23:39 Et sakey ed saray matakew a nibitin nanludlurey ed sikato, a kuan to, Aliwa tan sika so Cristo? ilaban mo so inkasika tan sikami. 

Luk 23:40 Ingen inmebat so sakey, et sikato'y binano to ya inkuan to, Sika ag mo ni antakot so Dios, anta walaka met ed sayan impakadusa? 

Luk 23:41 Et diad sikata sankanepegan; ta awaten ta so kapetekan a tumang na saray gawa ta: ingen saya'n too angapo'y mauges a ginawa to. 

Luk 23:42 Et inkuan to, Jesus, nonot moak sano onsabi ka ed panarian mo. 

Luk 23:43 Et inkuan to'd sikato, Tua kuan ko ed sika, Natan ed sayan agew wala ka ed siak dia ed Paraiso. 

Luk 23:44 Et singa la komanem so horas, nen saman et sinmabi sakey a bilunget ed tapew na lapag a dalin anga ed horas a komasiam. 

Luk 23:45 Say banua binmilunget: tan say sakbong na templo apilat ed pegley. 

Luk 23:46 Et sanen si Jesus naningal ed baleg a voces, inkuan to, Ama, dia ed saray limam imatale'ko so espirituk: et nen abitla to'ya, inyawa'to so espiritu to. 

Luk 23:47 Et sa nen anengneng na centurion so agawa, ingalang to so Dios, ya inkuan to, Petepeteg sayan too matunong. 

Luk 23:48 Et amin iray karaklan a nantitipon ed saya'n nenengnengen, nen anengneng da so saray bengatla'n agawa, pinmawil ira a dinudugal da so saray pagew da. 

Luk 23:49 Et amin iray kabkaba'to, tan saray bibii a tinmombok ed sikato a nanlapu ed Galilea, nanalagey ira ed arawi, ya onnenengnenged saraya'n bengatla. 

Luk 23:50 Et nia, sakey a laki a manngaran na Jose, a sikato'y sakey a consejero, maong tan matunong a too. 

Luk 23:51 (Ya ag to inmabobon ed nanpapaknaan da tan ginawa ra), sikato'y sakey a too'n taga Arimatea, sakey a ciudad na saray Judio, ya aalagden to met so panaria'y Dios: 

Luk 23:52 Sayan too linma ed Pilato, et kinerew to so laman nen Jesus. 

Luk 23:53 Tan inyepas to, et pinungos to ed sakey'a lienzo: et sikato'y inyan to ed sakey a lobok a kinotkotan ed bato, ya ag ni angiponponan. 

Luk 23:54 Et sikato nen saman so agew na Panagtadia, tan ngalngali Ian manliwawa so sabaton. 

Luk 23:55 Et saray bibii ya akiolop ed sikato'n nanlapu ed Galilea, tinmombok ira met, ya ninengneng da so lobok, tan no panon so inpangyan ed laman to. 

Luk 23:56 Et pinmawil ira, ya nantadiara na saray balingit tan unguento. Et nanpainawa'ra ed sabaton onong ed gangan. 



Luk 24:1 Balet diad unona'n agew na simba, ed kabkabuasan, linma ra ed lobok, ya inyakar da so saray balingit ya intadia ra. 

Luk 24:2 Et aromog da so bato a nitulin la manlapu ed lobok, 

Luk 24:3 Tan linmoob ira, et agda aromog so laman nen Jesus a Katawan. 

Luk 24:4 Et agawa, leleg ya walara'n nikelawan ed saya, nia, inmalagey ed abay da so duara'n lalaki a nankawes na makapulag: 

Luk 24:5 Et lapu'd ataktakot ira, intuek da so lupa ra ed dalin, inkuan da ed sikara, Akin et anapen yo ed saray inaatey so mabilay? 

Luk 24:6 Sikato'y andi dia, noag ingen inmoli la ed bilay: nonoten yo so sinalita to'd sikayo sanen wala ni ed Galilea. 

Luk 24:7 A kuan to ya say Anak na too niyawat ed saray lima na saray totoo'n managkasalanan, tan nipasak ed cruz, tan onoli ed buay ed komatlo'n agew. 

Luk 24:8 Et anonotan da so saray salita to, 

Luk 24:9 Et pinmawil ira nanlapu ed lobok, tan inbaga ra so saraya'n amin a bengatla ed saray labinsakey, tan ed amin ya arum. 

Luk 24:10 Et sikara di Maria Magdalena, tan Juana, tan Maria ya ina nen Santiago; et saray arum a bibii pati sikara inbaga ra so saraya'n bengatla ed saray apostoles. 

Luk 24:11 Et saraya'n salita impasen dan lurey; et agda ra sinisia. 

Luk 24:12 Ingen ta inmalagey si Pedro, et binmatik a linma'd lobok; et sanen yinmoko tan ninengneng to so dalem, anengneng to so lienzo lambengat; et pinmawil ed abung to, a nankelkelaw ed saman ya agawa. 

Luk 24:13 Et nia, duara ed sikara manaakar ira ed saman lanlamang ya agew ya onla'd sakey a baley, a man ngaran na Emmaus, duara'n legua ya manlapu ed Jerusalem. 

Luk 24:14 Et nantotongtongan dan dua so nipaakar ed saraya'n amin a bengatla'n agawa. 

Luk 24:15 Et agawa, nen mantotongtong ira tan mantetepetan ira, a si Jesus lanlamang inmasinger, akiolop ed sikara. 

Luk 24:16 Balet saray matara asaniban pian sikato'y agda nakabatan. 

Luk 24:17 Et inkuan to ed sikara, Anto so saraya'n tongtong a sasalitaen yo'n dua, lelegyo'n manaakar? Et tinmonda ra a maerermen so lupa ra. 

Luk 24:18 Et sakey ed sikara, a man ngaran na Cleofas, inmebat ya inkuanto ed sikato, Sika lambengat so linmabas ed Jerusalem ya ag mo amta so saray bengatla'n agawar man ed saraya'n agew? 

Luk 24:19 Et inkuan to ed sikara, Anto ran bengabengatla? Et inkuan da'd sikato, Saray bengatla'n nipaakar ed Jesus a Nazareno, a sikato'y sakey a profeta, makapanyari ed gawa tan salita ed arap na Dios tan amin 'day ombaley: 

Luk 24:20 Tan no panon so inpangyawat ed sikato na saray manona a sacerdotes tan saray makauley tayo pian nadusa ya ompatey, tan say impangipasak da ed cruz ed sikato. 

Luk 24:21 Balet nanilalo kami a sikato so manondon ed Israel. On, tan nilikod ni'd sarayan amin, on komatlo la yan agew natan nanlapu'd inkagawa na saraya'n bengatla. 

Luk 24:22 Nagkalalo lad saray arum iran bibii ed saray ibiba mi inpankelaw da kami, a nanayam ira ya asaksakbay ed lobok; 

Luk 24:23 Et nen ag da aromog so laman to, pinmawil ira, a kuan da, ya akanengneng ira met na sakey a pasingawey na saray angeles, a sikara'y nankuan a sikato so mabilay. 

Luk 24:24 Et arum ed saray iba mi linma ra ed lobok, et aromog da so onong na inkuan na saray bibii: ingen ta ag da anengneng. 

Luk 24:25 Et inkuan to ed sikara, O totoo'n andi pakatalos, tan matantan ya inpanpuso a manisia ed saray amin a sinalita na saray profetas! 

Luk 24:26 Ag kasi kaokolan nen saman a si Cristo akoen to so saraya'n bengatla, tan onloob ed gloria to? 

Luk 24:27 Et insengeg to nanlapu ed Moises tan manlapu ed saray amin a profetas impaliwawa to ed sikara dia ed saray amin a sulat so saray bengatla nipaakar ed sikato lanlamang. 

Luk 24:28 Et asinger la ra ed baley a laen da: et sikato ginawa to kami a singa onla ed arawi. 

Luk 24:29 Et sikato'y pinokpokan da, a kuan da, Ontilak ka ed sikami ta labi la: et say agew onselek la. Et sikato linmoob a tinmilak ed sikara. 

Luk 24:30 Et agawa, sanen akirongo ed sikara ed pananganan, inala to so ti-napay, et binendicionan to; tan nen pinisag to inter to ed sikara. 

Luk 24:31 Et alukasan so saray mata ra, et sikato'y abirbirda: tan sikato'y inmandi ed saray mata ra. 

Luk 24:32 Et inkuan da ed sakey tan sakey, Ag ta dinmalang so puso ta ed loob ta, legan ya nansalita ed sikata ed dalan sanen nilukasan to ed sikata so saray sulsulat? 

Luk 24:33 Et inmalagey ira ed saman lanlamang ya horas, tan pinmawil ira ed Jerusalem, et aromog da so saray labinsakey ya atiptipon, tan saray wala ed sikara, 

Luk 24:34 A kuan da, Say Katawan inmoli ed bilay ya tua, tan pinmayawar ed Simon. 

Luk 24:35 Et tinongtong da so saray bengabengatla'n agawa ed dalan, tan no panon so inpakabirbirda ed sikato sanen pinisag toy tinapay. 

Luk 24:36 Et sanen sasalitaen dani so saraya'n bengatla, sikaton dili inmalagey ed pegley da; et kuan to ed sikara, Deen ed sikayo. 

Luk 24:37 Ingen atalagnaw ira tan ataktakot ira, ta inisip da ya akanengneng ira'y sakey a espiritu. 

Luk 24:38 Et inkuan to ed sikara, Akin et nagonigon kayo? tan akin et onlesa so saray pansusupiat ed saray kapusoan yo? 

Luk 24:39 Nengneng yo ray limak tan saray salik, ta peteg a Siak: karapas yo ak, et nengneng yo; ta say espiritu angapo'y laman tan pokel to, singa nanengneng yo ya wala'd siak. 

Luk 24:40 Et nen abitla to so saya, impanengneng to ed sikara so lima tan salito ra. 

Luk 24:41 Et sanen ag da ni sisiaen a lapu'd liket, tan pankelkelaw da inkuan to ed sikara, Wala an kayo dia na bengatla'n kanen? 

Luk 24:42 Et insaklang da ed sikato so kaaruman na sakey'a sira ya inkalot. 

Luk 24:43 Et sikato'y inalato, tan angan ed arap da. 

Luk 24:44 Et inkuan to ed sikara, Saraya sikara raya'y salitak ya inbagak ed sikayo, nen walaak ni ed sikayo, ya kaokolan a nasumpal so saraya'n amin a bengatla, a nisulat nipaakar ed siak diad gangan nen Moises, tan saray profeta, tan saray Salmos. 

Luk 24:45 Saman la nilukasan to so saray kaisipan da, pian natalusan da so saray sulat: 

Luk 24:46 Et inkuan to ed sikara, Ontan so nisulat, ya si Cristo manirap, tan onoli ed bilay a manlapu ed saray tey komatlo'n panamegley na agew; 

Luk 24:47 Et nipolong ed ngaran to sopagbabawi tan say kaekal na saray kasalanan ed saray amin a naciones manlapu ed Jerusalem. 

Luk 24:48 Sikayo ray tasi na saraya'n bengatla. 

Luk 24:49 Et nia, ibakik so sipan nen Amak ed sikayo: ingen manayam kayo ed ciudad, anga ed nakawesan kayo ed pakapanyari a manlapu ed tagey. 

Luk 24:50 Et impaway to ra anga ed arap na Betania: et intagey to ray lima to, et binendicionan to ra. 

Luk 24:51 Et agawa, sanen bebendicionanto'ra, tinmainan ed sikara, tan nipaatagey ed tawen. 

Luk 24:52 Et sikato so ingalgalang da, tan pinmawil ira ed Jerusalem a sililiket na baleg: 

Luk 24:53 Et nanayam ira lawas ed templo, ya angigalgalang ed Dios. 

PANGASINENSE ROMANS


Rom 1:1 Si Pablo, ya aripen nen JesuCristo, ya atawag a man-apostol, nibiig ya onkana ed evangelio na Dios, 

Rom 1:2 Ya insipan to nensaman ed panamegley na saray profetas to, ed saray masantos a Sulat, 

Rom 1:3 Nipaakar ed Anak to, ya niyanak ed poli nen David onong na laman. 

Rom 1:4 A nipaliwawa ya anak na Dios ya walaan na pakayari, onong na espiritu na kasantosan, lapu'd inkioli ed bilay a nanlapu ed saray inatey, salanti si Jesu-Cristo a Katawan tayo, 

Rom 1:5 Ya lapu'd sikato inawat mi so gracia tan say inkaapostol, ya onkana ed katotolok ed pananisia ed saray amin a naciones nisengeg ed ngaran to; 

Rom 1:6 Dia ed saraya sikato met a ningaran a kien nen Jesu-Cristo: 

Rom 1:7 Ed amin ya wala ed Roma, ya inaro na Dios, atawag a mansantos:Gracia ed sikayo tan kareenan na Dios ya Ama tayo tan say Katawan a Jesu-Cristo. 

Rom 1:8 Onona, misalamatak ed Dios ko, lapu ed si Jesu-Cristo nipaakar ed sikayo ya amin, ta say pananisia yo nibawag ed sankamundoan. 

Rom 1:9 Ta say Dios so tasik, ya panlinkoran ko ed espirituk dia ed evangelio na Anak to, no panon ya andi tonda so pakasalangbit ko ed sikayo ya naynay ed saray panagpikasik, 

Rom 1:10 A pikakasik, ya angan panon nayari komon a natan napalaboan ak lapu ed linawa na Dios, ya onla ak ed sikayo. 

Rom 1:11 Ta panpirawatan ko so pakanengneng ko ed sikayo, pian nipanabang ko ed sikayo so maespiritu a palangkap, pian napaletan kayo: 

Rom 1:12 Salanti, dia ed abay yo naligliwa ak ed sikayo, balang sakey ed sikatayo ed pananisia na sananey, say pananisia yo, tan say pananisiak. 

Rom 1:13 Et ag ko labay, agagi, ya ag yo nakabatan, ya aminpiga a ninonot ko so onla ed sikayo (balet asebelan ak ya anga ed natan) pian wala met so bengatla a bunga ed utel yo, a singa ed utel na arum a Gentiles. 

Rom 1:14 Mautangak ed saray Griegos tan Barbaros, makabat tan ag makabat. 

Rom 1:15 Kanian, onong na wala ed siak, atadia ak a mangipakabat na evangelio met ed sikayo ya wala ed Roma. 

Rom 1:16 Ta ag ko ibaing so evangelio: tasikato so pakayari Dios ed kilalaban na balang sakey a manisia; onona ed Judio, insan met ed Griego. 

Rom 1:17 Ta dia ed saya nipatnag so sakey a inkatunong na Dios, manlapu ed pananisia anga ed pananisia: onong na nisulat, Bangbalet say matonong manbilay lapu'd pananisia. 

Rom 1:18 Ta nipatnag so sanok na Dios manlapu ed tawen sumpa ed ganagana ya ag inkamaridios tan ag inkatunong na saray toto-o, ya amperen da so katuaan ed andi katonongan; 

Rom 1:19 Ta say akabatan nipaakar ed Dios nipatnag ed sikara; ta say Dios inpatnag to ed sikara. 

Rom 1:20 Ta saray bengatla ya ag nanengneng a kien to, say andi angaan a pakayari to tan inkadivino to nanengneng a manlapu ed inkapalsa'y mundo, natalosan ira onong ed saray bengatla ya agawa, pian angapo so baraan da: 

Rom 1:21 Ta diad impikabat da ed Dios, ag da ginalang a singa Dios, tan ag da met akisalamatan; no ag ingen, nagmaliw ira'n maapa ed panagkatunongan da, et say mureng a puso ra naklepan. 

Rom 1:22 A kuan da'n makabat ira, nagmaliw ira'n makulangkulang, 

Rom 1:23 Tan sinaltan da so gloria na andi kadederal a Dios ed kaolibay na talintao na maidederal a too, tan saray manomanok, ayayep a sanepat sali, tan bengabengatla 'ran korongkorong. 

Rom 1:24 Lapu ed saya say Dios pinaolian to ra ed kaalakan na kapusoan da ed karutakan, pian saray laman da nadumsisan ed sikara a dili: 

Rom 1:25 Ta sinalitan da na tila so katuaan na Dios, tan ingalang da tan nanlinkoran da so pinalsa ya ag komon say Amalsa, a sikato so nagalang lawas, Ontan pa komon. 

Rom 1:26 Lapu ed saya say Dios kinaindan to ra ed makapabaing a posapos: ta saray bibi-i ra sinaltan da so niyanakan a panagamil ed onsumpa ed inkapalsa: 

Rom 1:27 Tan ontan met ed saray lalaki, dia ed inpamaolian da ed nianakan a panagamil ed bibi-i, dinmalang ira ed saray inpanlawan da ed sikara a dili, laki ed laki ginawa ra so agagamil a panlawan tan inako ra ed inkasikara a dili so gunguna a manepeg ed saray lingo-ra. 

Rom 1:28 Et onong ya ag da ginabay a wala ed pikakabat da so Dios, say Dios met kinaindan to ra ed mauges a kanonotan, pian gawaen da so bengabengatla ya ag onkana; 

Rom 1:29 A dia ed inkapno ra na amin ya ag inkatunong, karelmengan, agum, mabanday a linawa; napno ra na siblet, panagpatey, kolkol, kasaolan, karamsakan; managtalabotob, 

Rom 1:30 Managpabanday, managgola ra ed Dios, mapangta, atatagey a linawa, malangas, managpalsa na kaugsan, matutulay ed saray ateng da. 

Rom 1:31 Andi pakatalos, ag ira matoor ed sipan, andi aro ra a niyanakan, andi panangasi: 

Rom 1:32 A sikara, dia ed inpakatalos da ed gangan na Dios, a saray managamil na saray ontan a bengatla, nepeg da so ompatey, aliwa lambengat a gawaen da ra no ag ingen abobonan da ni so saray mangawa ed sikara. 



Rom 2:1 Kanian angapo so baraan mo, O too, angan siopa ka a mangokom: ta dia ed pangokom mo ed arum, dusaen mo so inkasika; ta sika a mangokom gawaen mo so saray ontan a bengatla. 

Rom 2:2 Et antami a say panangokom na Dios, onong ed katuaan, a onsumpa ed saray mangawa na saray ontan a bengatla. 

Rom 2:3 Et isipen mo so saya, O too, ya okomen so saray mangawa na saratan a bengatla et gawaen mo met so ontan, a naliktaran mo so panangokom na Dios? 

Rom 2:4 Ono mudmuraen mo so kayamanan na kaabigan to tan anus to tan katayadnuan, ya ag mo amta a say kaabigan na Dios itonton to ka ed panagsibkel? 

Rom 2:5 Balet lapu ed kaawetan mo, tan say pusom ya ag nansibkel, tiponenmo'n onkana'd sika so sanok ed agew na sanok tan kipatnag na matunong a panangokom na Dios; 

Rom 2:6 Ya manbay ar ed balang too onong na saray gawa to: 

Rom 2:7 Et saray mananap na gloria tan galang tan ag ipatey, onong ed seseg da a mangawa na maabig, iter to so andi angaan a bilay: 

Rom 2:8 Balet dia ed saray makolkol, tan ag da onoren so katuaan, no ag onoren da so ag onkatunongan, iter to so sukek tan sanok. 

Rom 2:9 Kairapan tan kaermenan, ed amin a kamarerua na toto-o ya mangawa na mauges, say Judio so onona, insan met say Griego; 

Rom 2:10 Balet gloria, tan galang, tan kareenan ed siopaman a mangawa na maong, say Judio so onona, insan met say Griego: 

Rom 2:11 Ta angapo so pandorumaan na too ed arap na Dios. 

Rom 2:12 Ta amin a nankasalanan ed kaandi gangan natawtaw ira ya andi gangan: tan amin so saray nankasalanan ed silong na gangan naokom ira ed gangan; 

Rom 2:13 Ta aliwa'n saray domerengel na gangan so matunong ira ed arap na Dios, no ag saray mananumpal na gangan sikara so napatunongan: 

Rom 2:14 Ta (no saray Gentiles ya angapo so gangan da gawaen da ed ugali ra a niyanakan so saray onnepeg ed gangan, saraya sirin angan angapo so gangan, sikara so gangan ed sikara'n dili; 

Rom 2:15 Dia ed pangipatnag da na gawa na gangan a nisulat ed kapusoan da, say conciencia ra so mangiter na pantasi, tan mandadaleman a mantetepelan so kanonotan da), 

Rom 2:16 Dia ed agew a pangokom na Dios ed saray inamot na saray totoo, onong ed evangeliok, lapu ed JesuCristo. 

Rom 2:17 Et, no sika wala so pangaran mo a Judio, tan manmamatale'ka ed gangan, tan miliket ka ed Dios, 

Rom 2:18 Tan antam so linawa to, tan piabubonan mo so saray sankamaongan, ta abangatan ka ed gangan, 

Rom 2:19 Tan matale'ka a sika so manangirawat na saray bubulag, silew na saray wala ed kabilungtan, 

Rom 2:20 Manamaat na saray makulankulang, managbangat na saray ugugaw, ya wala ed gangan so nengneng na kakabatan tan say katuaan; 

Rom 2:21 Kanian sika a mangibangat ed arum ag mo bangatan so inkasika a dili? sika ya ipupulong mo so ag pantakew mantakew ka ta? 

Rom 2:22 Sika, ya kuan mo ya say sakey a too ag to nepeg so mangawa na pikakalugoran mikalugoran ka ta? sika a kabusol mo so saray kinondiosdiosan sika mantakew ka ed saray templo? 

Rom 2:23 Sika, a maliket ka ed gangan lapu ed inpakaluksom ed gangan pabandayen mo so Dios? 

Rom 2:24 Ta say ngaran na Dios naayew lapu ed sikayo dia ed utel na saray Gentiles, onong na nisulat. 

Rom 2:25 Ta say galsim peteg a mangiter na gunguna, no mananumpal ka na gangan: balet no luksoan mo so gangan say galsim mo magmaliw ya aliwa'n galsim. 

Rom 2:26 Kanian no say ag agalsiman sumpalen to so saray kaptekan na gangan, ag kasi say ag to inkagalsiman et igaton ya galsim? 

Rom 2:27 Tan agto ka ta okomen ninman so ag agalsiman onong ed niyanakan to balet manumpal na gangan; a sikan walaan na letra tan inka-galsiman managlukso ka balet na gangan? 

Rom 2:28 Ta aliwa'n Judio so Judio ed paway lambengat; tan aliwa'n galsim so galsim ya wala ed paway na laman: 

Rom 2:29 Ingen ta matua a Judio so Judio ed dalem to; tan say galsim sikato so galsim na puso ed espiritu, aliwan dia ed letra; say karayewan to ag manlapu ed saray totoo, no ag dia ed Dios. 



Rom 3:1 Anto sirin so talonggaring na Judio? o anto so ipagunguna na galsim? 

Rom 3:2 Dakel ed ganaganan pangipaakaran say onona, say salita na Dios nimatalek ed sikara. 

Rom 3:3 Ta anto ta no saray arum ed sikara andian ira'y pananisia? say kakulangan da na pananisia pagmaliwen to kasi ya andi kakanaan so katooran na Dios? 

Rom 3:4 Andin balot: on, naromog a say Dios komon so matua, balet balang too mila; onong na nisulat, Pian napatunong ka ed saray sallitam tan manaeg ka sano onla ka ed pangokom. 

Rom 3:5 Et no say ag tayo inkatunong pabalegen to so kaptekan na Dios, anto so kuanen tayo? Lapu kasi ed satan ag matunong so Dios ya ondalaw a tekep na sanok? (mansalita ak onong ed ugali too.) 

Rom 3:6 Andi'n balot: ta sirin panon so pangokom na Dios ed mundo? 

Rom 3:7 Angaman ontan no say katuaan na Dios, lapu ed tilak, binmaleg ed gloria to, akin et siansia a naokomak a singa makasalanan? 

Rom 3:8 Et akin et ag ikuan (onong ed naayew a nibalita tan onong ed saray arum kuan da a sikatayo et kuan tayo), Gawaen tayo so kaugsan pian onsabi so kaabigan? ya say panusa ed sikara matunong. 

Rom 3:9 Anto sirin? Magmaong itayo ta nen sikara? Andi, andi'n balot: ta indalem tayo so saray Judios tan Gentiles ya wala ran amin ed lepsag na kasalanan; 

Rom 3:10 Onong na nisulat, Angapo so matunong, angapo, angan sakey; 

Rom 3:11 Angapo so makatalos, Angapo so mananap ed Dios; 

Rom 3:12 Amin da sinmian ira ed dalan, nantetekep ira a nagmaliw ya andi kana; Angapo so mangawa na maong; angapo, angan sakey lanbengat 

Rom 3:13 Lobok ya akalokas so kolokolong da; Saray dila ra inkanaran pantila: Dita na uleg so wala ed silong na bibil da: 

Rom 3:14 Say sangira napno na ayew tan kapaitan: 

Rom 3:15 Saray sali ra matalabit ira a mangibong na dala; 

Rom 3:16 Kadederal tan kasegsegangan so wala ed saray dalan da; 

Rom 3:17 Et say dalan na kareenan ag da akabatan: 

Rom 3:18 Angapo so takot ed Dios dia ed arap na mata ra. 

Rom 3:19 Angan ontan amta tayo a ganaganan ibaga'y gangan, dia ed saray wala ed silong na gangan so pangibagaan to; pian balang sangi napuletan, tan ami sankamundoan niparalan ira ed pangokom na Dios; 

Rom 3:20 Ta lapu ed gawa na gangan, angapo so laman a napatunongan ed arap to; ta dia ed panamegley na gangan sikato so pakapikabatan na kasalanan. 

Rom 3:21 Bangbalet natan, nilikod ed gan gan, say inkatonong na Dios nipatnagj a tasian na gangan tan saray profetas, 

Rom 3:22 Salanti say inkatonong na Dios, lapu ed pananisia ed Jesu-Cristo ed amin a manisia ed sikato; tan angapo so nandurumaan; 

Rom 3:23 Ta amin nankasalanan, tan makulang ira ed gloria na Dios; 

Rom 3:24 Et apatunongan ira met ed gracia to ya andi bayar a lapu'd inkarondon ya wala ed Cristo Jesus; 

Rom 3:25 A sikato so tinoro na Dios ya makapapa, lapu'd pananisia, ed dala to, ya onkana a kipatnag na inkatonong to, lapu'd pamerdona ed saray kasalanan ya apalabas, dia ed kaoyamoan na Dios; 

Rom 3:26 Nipaakar ed pangipatnag, kuan ko, nipaakar ed tonong to ed saya a kaplesan a panaon: pian sikato a dili so matunong, tan sikato met so manamatunong ed saray wala ed pananisia ed Jesus. 

Rom 3:27 Iner, sirin, so kawalaan na pangloria? Sikato ta so naekal, Anto'n gangan so makalonor? dia ta ed saray gawa? Andi; no ag lapu ed gangan na pananisia. 

Rom 3:28 Kanian ibilang tayo a say sakey a too napatunongan lapu ed pananisia, ya andi biang na gawa na gangan. 

Rom 3:29 Odino say Dios Sikato tay Dios a bokor na saray Judios? ag ta met kasi Dios na saray Gentiles? Peteg ya Dios met na saray Gentiles; 

Rom 3:30 No ontan a say Dios saksakey tan sikato so mamatunong na galsim lapu'd pananisia, tan say ag inkagalsiman ed panamegley na pananisia. 

Rom 3:31 Deralen tayo kasi so gangan lapu ed pananisia? Andi a balot: andi, pabiskegen tayo so gangan. 



Rom 4:1 Anto sirin so kuan tayo a nalmo nen Abraham, ya ama tay onong na laman? 

Rom 4:2 Ta no si Abraham apatunong la pu ed saray gawa, wala sirin so pan liketan to; balet aliwan nipaakar ed Dios. 

Rom 4:3 Ta anto tay kuan na Sulat? Tan sinisia nen Abraham so Dios, tan ni bilang ed sikato ya inkatunong. 

Rom 4:4 Bang say mankimey, ag nibilang so upa to a gracia no ag singa utang. 

Rom 4:5 Bangbalet say ag mankimey, et ingen manisia ed saman so mamatu nong ed mauges a too, say par anisia to nibilang ed sikato ya katunongan. 

Rom 4:6 Unong a si David met kuan to ya mapalar so too a say Dios sikato so ibilang to ed katunongan anta andi kagagawa, 

Rom 4:7 A kuan to: Mapalar ira so saray kaugsan da naperdona ra, Tan saray kasalanan da nasakbongan. 

Rom 4:8 Mapalar so laki a say Katawan ag to pangibilangan na kasalanan. 

Rom 4:9 Nipaakar sirin so sayan kapalaran dia lambengat ed kagalsiman o dia met ed agkagalsiman? ta kuan tayo, Ya dia ed Abraham nibilang so pananisia to a katunongan. 

Rom 4:10 Panon sirin so inkibilang to? Sanen sikato'y wala ed galsim a dia ed aliwan inkagalsim? Aliwa'n dia ed galsim, no ag dia ed ag inkagalsim: 

Rom 4:11 Tan inawa'to so tanda na galsim, a tatak na katunongan na pananisia to legan to ya wala ed ag inkagalsim: pian sikatoy ama na amin day manisia, angan ag ira agalsiman, pian dia ed sikara met nibilang sa katunongan; 

Rom 4:12 Tan ama na galsim, aliwa lambengat a dia ed saray biang na galsim, no ag pati met so ontombok ed saray kurang na pananisia ya wala ed ama tayo ya Abraham nen ag ni agalsiman. 

Rom 4:13 Ta aliwa'n lapu ed gangan niiter so sipan ed Abraham o dia ed saray kapolian to, a sikato komon so mananawir na mundo, no ag diad panamegley na katunongan na pananisia. 

Rom 4:14 Ta no saray wala ed gangan sikara so mananawir, andian na kakanaan so pananisia, tan say sipan andi kabaliksan: 

Rom 4:15 Ta say gangan mangawa na sanok; ta no iner man ya angapoy gangan, angapo met so ilolokso ed gangan. 

Rom 4:16 Kanian ti lapu ed saya, sikatoy manlapu ed pananisia, pian walay pamalangkap to; pian napaletan so sipan a nipaakar ed amin a kapolian; aliwa lambengat a say wala ed gangan, no ag dia met ed pananisia nen Abraham, sikato ya ama tayo'n amin, 

Rom 4:17 (Unong na nisulat, Ta inyan ta ka a pinagka ama na saray dakel a nacion) dia ed arap na Dios a sinisia to; a sikato so mangiter na bilay ed saray inatey, tan tawagen to so saray bengatla ya angapo ni, a singa no wala la ra. 

Rom 4:18 A sikatoy anisia ed ilalo sumpa ed ilalo, pian sikato komon so magmaliw ya ama na dakel a nacion, unong na nibaga, Ontan naani so kapolian mo. 

Rom 4:19 Tan bangta ag kinmapoy ed pananisia, ingaton to so laman to ya inatey la (ta ngalngali la saniasus taon to) tan say inatey la a panaganakan nen Sara; 

Rom 4:20 Angan ontan, dia ed panaalagar to ed sipan na Dios, ag to nanduarua ed panamegley na ag pananisia, no ag ingen apabiskeg ed panamegley na pananisia, tan akapangiter na gloria ed Dios, 

Rom 4:21 Tan sinisia to a peteg ya ganagana ya insipan to, makapanyari met a manungpal. 

Rom 4:22 Lapu ed saya, nibilang met ed sikato a katunongan. 

Rom 4:23 Et ag lambengat nisulat ed kakanaan to so nibilang ed sikato ya ontan: 

Rom 4:24 No ag lapu ed sikatayo met, a nibilang, dia ed sikatayo ya manisia ed samay amaoli ed bilay a nanlapu ed saray inaatey ed kinen Jesus a Katawan tayo, 

Rom 4:25 Ya sikatoy niawat lapu ed saray inpakalokso tayo, tan pinaoli nipaakar ed pakapatunong tayo. 



Rom 5:1 Sikatayo sirin ya apatunong lapu ed pananisia, wala so kareenan tayo ed Dios, ed panamegley na Katawan tayo a Jesu-Cristo; 

Rom 5:2 Lapu ed sikato wala met so kiloob tayo, lapu ed pananisia, ed sayan gracia ya kawalaan tayo a maligen; tan manliket itayo ed ilalo ed gloria na Dios. 

Rom 5:3 Tan aliwa lambengat ya ontan, no ag ingen manliket itayo ni ed saray kairapan tayo: tan amta tayo a say kairapan, mangiter na anos; 

Rom 5:4 Tan say anos, pakapatnagan; tan say pakapatnagan, ilalo; 

Rom 5:5 Tan say ilalo ag mangibabaing; ta say aro na Dios niibong ed kapusoan tayo ed panamegley na Espiritu Santo ya niiter ed sikatayo. 

Rom 5:6 Ta sanen mayomis itayo ni, dia ed panaon to inatey si Cristo lapu ed saray maramsak a too. 

Rom 5:7 Peteg, matalag ya wala so ompatey lapu ed sakey a matunong a too: angaman ontan nayari met ya wala so onpangaya'n ompatey lapu ed maong a too. 

Rom 5:8 Bangbalet say Dios ipurek to so dilin aro to ed sikatayo, ta anta, makasalanan itayo ni, si Cristo inatey lapud sikatayo. 

Rom 5:9 Nagkalalo ni sirin, dia ed inpakapatunong tayo natan lapu ed dala to, nilaban itayo naani ed sanok na Dios ed panamegley to. 

Rom 5:10 Ta sanen, anta kabusol itayo, akapipolangan itayo ed Dios ed panamegley na patey na Anak to, lalo lamet, dia ed inpakapipolangan tayo, nilaban itayo naani lapu ed bilay to:lamet, dia ed inpakapipolangan tayo, nilaban itayo naani lapu ed bilay to: 

Rom 5:11 Et aliwa lambengat ya ontan, no ag ingen manliket itayo ed Dios ed panamegley nen Katawan tayo a Jesu-Cristo, ya lapu ed sikato inako tayo natan so inpipolangan. 

Rom 5:12 Kanian onong a say kasalanan linmoob ed mundo lapu ed sakey a too, tan say patey lapu ed kasalanan; et say patey ed satan linma ed amin a too, ta amin nankasalanan ,- 

Rom 5:13 Ta anga ed gangan say kasalanan wala nen saman ed mundo: balet angapo so nibilang a kasalanan no angapo so gangan. 

Rom 5:14 Angaman ontan nanari patey ya nanlapu ed Adan anga ed Moises, angan dia ed saray ag nankasalanan a kapara na saray insumpa nen Adan; ya sikato so kaolibay na saman so onsabi. 

Rom 5:15 Bangbalet aliwan singa say kasalanan, ontan met na langkap Ta so lapu ed kasalanan na saman so sakey, inatey so dakel, lalon dinmaak ed dakel so gracia na Dios, tan say langkap lapu ed gracia na sakey a too, si Jesu-Cristo. 

Rom 5:16 Tan aliwa met a lapu ed say sakey a nankasalanan, et ontan met so langkap; ta say pangokom nanlapu ed sakey ya onkana ed panusa, bangbalet say langkap nanlapu ed dakel a kasalanan ya onkana ed pamatunong. 

Rom 5:17 Ta no, lapu ed kasalanan na sakey, nanari so patey lapu ed sakey; lalo ni a manari ra ed bilay lapu ed sakey, salanti si Jesu-Cristo, so saray mangako na kadaakan na gracia tan say langkap na katunongan. 

Rom 5:18 Kanian no lapu ed sakey a kasalanan dinmateng so pangokom ed amin a too ya onkana ed panusa; ontan met lapu ed sakey a gawa na katunongan dinmateng so langkap ed amin a too ya onkana ed pamatunong na bilay. 

Rom 5:19 Ta no lapu'd katageyan na linawa na sakey a too saray dakel nagmaliw ira ya makasalanan, ontan met a lapu'd katotolok na sakey saray dakel magmaiiw ira ya matonong. 

Rom 5:20 Angaman ontan say gangan linmoob met, pian say kasalanan ondaak; bangbalet ta no iner so dinaakan na kasalanan, say gracia lalo a dinmaak diman: 

Rom 5:21 Pian, unong a say kasalanan nanari ed patey, ontan met a say gracia manari komon lapu ed katunongan ya onkana ed bilay ya andi angaan lapu ed Jesu-Cristo a Katawan tayo. 



Rom 6:1 Et Anto so kuan tayo sirin? Mansiansia itayo ed kasalanan pian say gracia et on daak? 

Rom 6:2 Andin balot. Ta sikatayo ya inatey ed kasalanan, panon so panbilay tayo ni ed kasalanan? 

Rom 6:3 Odino ag yo amta ya amintayo ya abinyagan ed Jesu-Cristo, ibinyagan itayo ed patey to? 

Rom 6:4 Ta sikatayo so niponpon a pati sikato lapu ed binyag ed patey: pian onong a si Cristo binmangon ed saray inatey lapu ed gloria na Ama, ontan met manakar itayo komon ed inkapasimbalo na bilay. 

Rom 6:5 Ta no nitipon itayo la ed sikato ed kaolibay na patey to, ontan tayo met naani ed kaolibay na inkioli to ed bilay; 

Rom 6:6 Dia ed pakaamta tayo na saya, a say masiken tayo a too katekep to a nipasak ed cruz, pian say laman na kasalanan nabalang la, et diad ontan ag itayo la wala ed inkaaripen ed kasalanan, 

Rom 6:7 Ta samay inatey, apatonongan lan naandi ed kasalanan. 

Rom 6:8 Balet no inatey itayo a nikasakey ed Cristo, sisiaen tayo ya manbilay itayo met a kaolop to; 

Rom 6:9 Amta tayo a si Cristo, binmangon ed saray inatey, ag la ompatey; say patey ag la makapanuley ed sikato. 

Rom 6:10 Ta say patey, ya inpatey to, inatey ya aminpinsan ed kasalanan: balet say bilay a panbilayan to, manbilay ed Dios. 

Rom 6:11 Ontan met ibilang yo so inkasikayo a dili ya inatey ed kasalanan, bangbalet mabilay kayo ed Dios ed Cristo Jesus. 

Rom 6:12 Ag sirin komon manari so kasalanan ed laman yo ya wala ed ipapatey, a toloken yo ed saray kaalakan to: 

Rom 6:13 Ag yo met isaklang so kabiangan yo ed kasalanan a kagawaan na ag inkatunong; no ag ingen isaklang yo'y inkasikayo ed Dios, a mabilay ya nanlapu ed saray inaatey, tan saray kabiangan yo ed Dios a kagawaan na katunongan. 

Rom 6:14 Ta say kasalanan ag makapanuley ed sikayo: ta andi kayo ed silong na gangan, no ag dia ed silong na gracia. 

Rom 6:15 Anto sirin? Mankasalanan itayo kasi, lapu'd andi itayo ed silong na gangan, no ag dia ed silong na gracia? Andin balot. 

Rom 6:16 Ag yo amta a say pangisaklangan yo ed inkasikayo a dili a singa aripen ed katotolok, aripen kayo na samay toloken yo; balang la say kasalanan ya onkana ed patey, o say katotolok ya onkana ed katunongan? 

Rom 6:17 Balet salamat ed Dios, ta angaman naaripen kayo nen saman na kasalanan, nagmaliw kayon maonor ed puso, ed samay nengneng na bangat ya niyawatan yo; 

Rom 6:18 Tan dia ed inkabolos yo ed kasalanan, nagmaliw kayon aripen na katunongan. 

Rom 6:19 Mansalita ak ed inkaugali na toto-o, lapu ed kakapuyan na laman yo: yo a saray kabiangan yo ya aripen na karumsisan tan kaugsan anga ed kaugsan, ontan met natan isaklang yo so kabiangan yo ya aripen na katonongan ed kasantosan. 

Rom 6:20 Ta sanen aripen kayo na kasalanan, bolos kayo no nipaakar ed katonongan. 

Rom 6:21 Anto sirin so agamoran yo nen saman a panaon ed saray bengatla a natan ibaing yo ra? ta say kasumpalan na saraman ya bengatla say patey. 

Rom 6:22 Bangbalet natan, dia ed inkabolos yo ed kasalanan, tan nagmaliw kayo ya aripen ed Dios, wala so bunga yo ed kasantosan, tan say kasumpalan, bilay ya andianga. 

Rom 6:23 Ta say bayar na kasalanan say patey; bangbalet say langcap ya andi bayar na Dios say bilay ya andianga ed Cristo Jesus a Katawan tayo. 



Rom 7:1 Odino ag yo ta amta, agagik, (tapisasalitaan ko so saray totoo a mikabat na gangan), a say gangan manuley ed too legan a manbibilay? 

Rom 7:2 Ta say bi-i ya wala so asawa to, isinger na gangan ed asawa to legan to a manbilay; bangbalet no onpatey so asawa, sikato bolos la ed gangan na asawa to. 

Rom 7:3 Kanian no legan a manbibilay ni asawa to, mikasakey ed arum a laki, ningaran a managderal na panamaley: bangbalet no say asawa to onpatey, sikato so bolos ed gangan, et dia ed satan ag managderal na pa-namaley, angan mikasakey ed arum a laki.dia ed satan ag managderal na pa-namaley, angan mikasakey ed arum a laki. 

Rom 7:4 Ontan met, (sikayo agagik ira, inatey kayo met ed gangan lapu ed laman nen Cristo; pian mikasakey kayo ed arum, a salanti, dia ed saman so binangon ed saray inatey, pian ombunga itayo ed Dios. 

Rom 7:5 Ta sanen wala itayo ed laman, saray kaalakan a makapakasalanan, a nisesengeg ed gangan, nangawa ed kabiangan tayo na bunga ya onkana ed patey. 

Rom 7:6 Bangbalet natan bolos itayo ed gangan, ta inatey itayo ed saman so angipangaw ed sikatayo; pian manlinkor itayo ed inkapasimbalo na espiritu, ya aliwa a dia ed kamasikenan na letra. 

Rom 7:7 Anto sirin so kuan tayo? Kadia ed satan ag managderal na padia ed satan ag managderal na panamaley, angan mikasakey ed arum a laki. namaley, angan mikasakey ed arum a laki. salanan ta so gangan? Andin balot. Angaman ontan, ag ko akabatan so kasalanan no ag lapu ed gangan: ta ag ko met akabatan so agum, no ag say gangan so angibaga, Ag ka mangagum: 

Rom 7:8 Bangbalet say kasalanan, dia ed pananganamo'to, nangawa ed siak, lapu ed gangan, na ganagana a nengneng na agum: ta no angapo so gangan, say kasalanan inatey. 

Rom 7:9 Kanian siak mabilayak wari ya andi gangan nensaman: bangbalet dia ed indateng na gangan, say kasalanan binmilay lamet, et siak inatey ak; 

Rom 7:10 Et say gangan ya inpaakseb ya onkana ed bilay, sikatoy aromog ko a nipaakar ed patey: 

Rom 7:11 Ta say kasalanan, dia ed pananganamo'to, lapu ed say gangan tinilaan to ak, tan lapu ed saya pinatey to ak. 

Rom 7:12 Kanian say gangan masantos, tan say bilin masantos, tan matunong, tan maong. 

Rom 7:13 No ontan sirin, say maong agawan patey ed siak? Andi'n balot. No ag ingen say kasalanan, pian ni patnag a kasalanan, lapu'd say maong nangawa ed siak na patey pian lapu'd gangan, say kasalanan magmaliw a lalo'n makapakasalanan. 

Rom 7:14 Ta amta tayo a say gangan sikatoy maespiritu: siak balet diad laman ak, ya nilako ed silong na kasalanan. 

Rom 7:15 Ta say gawaen ko, ag ko amta: ta ag ko met gawaen so labay ko; no ag ingen say kabusol ko, sikato man so gawaen ko. 

Rom 7:16 Et no say ag ko labay, sikato ya so gawaen ko, onaboloy ak a say gangan maong, 

Rom 7:17 Diad ohia sirin aliwan siak la so mangawa ed saya, no ag say kasalanan a manayam ed siak. 

Rom 7:18 Et amtak a dia ed siak, salanti, dia ed laman ko, angapo so manayam a bengatlan maong: ta wala ed siak so panlabay, bangbalet say pan gawa na kaabigan andi. 

Rom 7:19 Ta ag ko gav/aen so kaabigan a labay ko komon: sabalet so mauges ya ag ko labay, sikato ya so gawaen ko. 

Rom 7:20 Et no gawaen ko so ag ko labay, aliwa la a siak so mangawa na saya, no ag say kasalanan ya manayam ed siak. 

Rom 7:21 Naromog ko sirin so gangan, ta say mauges wala ed siak nen labay ko a gawaen so maong. 

Rom 7:22 Ta onong na too ed dalem, ko manliketak ed gangan na Dios: 

Rom 7:23 Bangbalet wala so nanengneng ko a sananey a gangan ed saray kabiangan ko, a mibakal ya onsumpa ed gangan na isip ko, tan arakep to ak ed gangan na kasalanan ya wala ed saray kabiangan ko. 

Rom 7:24 Alay kasegsegangan ko a too! siopa so mangilaban ed siak ed laman na sayan patey? 

Rom 7:25 Misalamatak ed Dios lapu'd Jesu-Cristo a Katawan tayo. Kanian siak a dili pati kaisipan, peteg, manlinkor ak ed gangan na Dios; bangbalet pati laman ed gangan na kasalanan. 



Rom 8:1 Natan sirin angapo so bengatla a kadudusa na saray wala ed Cristo Jesus. 

Rom 8:2 Ta say gangan na Espiritu na bilay ed Cristo Jesus inbolos to ak ed gangan na kasalanan tan patey. 

Rom 8:3 Ta saman so ag nayarin gawaen na gangan, onong ed makapuy lapu ed laman, say Dios, dia ed inpangibaki to ed Anak ton dili a kaolibay na laman a managkasalanan singa bagat nipaakar ed kasalanan, dinusa to so kasalanan ed laman: 

Rom 8:4 Pian say kerewen na gangan nasumpal komon ed sikatayo, ya ag manakar onong ed laman, no ag onong ed Espiritu. 

Rom 8:5 Ta saray wala ed onong ed laman anapen da so saray agagamil a kien na laman; sara balet so onong ed espiritu, anapen da so agagamil a kien na Espiritu. 

Rom 8:6 Ta say kaisipan na laman say patey; balet say kaisipan na Espiritu say bilay tan kareenan: 

Rom 8:7 Ta say kaisipan na laman kabusol ya onsumpa ed Dios; ta ag ontuek ed gangan na Dios, tan dia ed tuaytua ag to ingen nayarian: 

Rom 8:8 Tan saray wala ed laman ag da nayarian a paliketen so Dios. 

Rom 8:9 Bangbalet sikayo andi kayo ed laman, no ag dia ed Espiritu, no ontan say Espiritu na Dios manaayam ed sikayo. Balet siopaman a too ya angapo ed sikato so Espiritu nen Cristo, sikato so ag to kien. 

Rom 8:10 Tan no si Cristo wala ed sikayo, say laman inatey lapu ed kasalanan; balet say espiritu sikato so bilay lapu ed katonongan. 

Rom 8:11 Balet no say Espiritu na saman so amangon ed Jesus a nanlapu ed saray inatey manaayam ed sikayo, saman so amangon ed Cristo Jesus ed saray inatey itdan to na bilay met so maipapatey a kalamanan yo, lapu ed Espiritu to a manaayam ed sikayo. 

Rom 8:12 Kanian, agagi, mautang itayo, aliwa'n dia ed laman, pian man bilay itayo onong ed laman, 

Rom 8:13 Ta no manbilay kayo onong ed laman, nakaokolan ya onpatey kayo; bangbalet no lapu ed Espiritu pateyen yo so saray gawa na laman, manbilay kayo. 

Rom 8:14 Ta ganagana ya intonton na Espiritu na Dios sikara ya so anak na Dios. 

Rom 8:15 Ta ag yo inawat lamet so espiritu na inkaaripen, ya onkana a takot; no ag inawat yo ingen so espiritu na inkipaanak, a lapu'd saya yakis tayo, Abba., Ama. 

Rom 8:16 Say dili'n Espiritu so mamatua ed espiritu tayo, ya anak itayo na Dios: 

Rom 8:17 Tan no anak itayo, tomatawir itayo met; tomatawir na Dios, tan mitatawir ed Cristo; a no ontan a mantepel itayo pati sikato,pian iba to itayo a nigloria. 

Rom 8:18 Ta ibilang ko a saray irirap ed sayan kaplesan a panaon ag ira makana ya ipara ed arapen a gloria a nipuyan ed sikatayo naani. 

Rom 8:19 Ta say maseseg a panpilalek na pinalsa aalagden to so kipatnag na saray anak na Dios. 

Rom 8:20 Ta say pinalsa inpaoleyan ed kaapaan, aliwan lapud panlabay to, no ag say makalanor so anguley ed sikato, ed ilalo. 

Rom 8:21 Pian say pinalsa a dili niliktar ed inkaaripen na kabolokan a onloob ed kawayangan na gloria na saray anak na Dios. 

Rom 8:22 Ta amta tayo ya lapag a pinalsa maningel ira ya amin tan maniirap ira a mananak ya angar natan. 

Rom 8:23 Et aliwa lambengat ya ontan, no ag sikatayon dili met, a kawalaan na unaan a bunga na Espiritu, sika-tayo maningel itayo met ed loob ta-yon dili, dia ed panaalagar tayo na inkipaanak tayo, salanti, say paka-rondon na laman tayo.no ag sikatayon dili met, a kawalaan na unaan a bunga na Espiritu, sika-tayo maningel itayo met ed loob ta-yon dili, dia ed panaalagar tayo na inkipaanak tayo, salanti, say paka-rondon na laman tayo. 

Rom 8:24 Ta dia ed ilalo nilaban itayo; bangbalet say ilalo a nanengneng aliwa ya ilalo: ta siopa kasi so manilalo ed nanengneng to? 

Rom 8:25 Angaman ontan no say ag tayo nanengneng so ilaloan tayo, sirin songdoan tayo ya alagaren. 

Rom 8:26 Tan ontan met lamlamang, say Espiritu tulongan to met so kakapuyan tayo: ta ag tayo amta no panon so panpikasi tayo onong na nepeg tayo; no ag say dili ya Espiritu gawaen to so panangyesel a nipaakar ed sikatayo ed ag nibalikas a paningel; 

Rom 8:27 Et samay manukay na kapusoan amta to so kanonotan na Espiritu, ta gawaen toy panangyesel ya onkana ed sasantos onong na linawa na Dios. 

Rom 8:28 Et amta tayo ya ami ganagana mankakasakey ira a mankimey ed pamaabig ed saray mangaro ed Dios, a salanti, dia ed saray natawag onong na getma to. 

Rom 8:29 Ta saray inmonan akabat to, ingana to met lara pian mipara ra ed talintao nen Anak to, pian sikato so kapangpangoloanan ed amin a dakel ya sanaagi: 

Rom 8:30 Tan saray in-gana to nensaman, sikara met so tinawag to: tan saray tinawag to, sikara met so pinatonong to: tan saray pinatonong to, sikara met so pinagloria to. 

Rom 8:31 Anto sirin so kuan tayo ed sarayan bengatla? No say Dios gampi ed sikatayo, siopa ni kasi kasi onsumpa ed sikatayo? 

Rom 8:32 Saman so ag to kinawanan so dili ya Anak to, no ag ingen inyawat to lapud sikatayo ya amin, panon so ag to pangited ed sikatayo, ya angapo so bayar, na ami ganagana a pati sikato? 

Rom 8:33 Siopa so mangidalem ya onsumpa ed saray pinili Dios? Say Dios sikato so mamatunong; 

Rom 8:34 Siopa so manusa? Si Cristo Jesus ya inatey; on no, sikato met so binangon ed saray inatey, ya wala ed kawanan na Dios, tan sikato met so manangyesel ed sikatayo. 

Rom 8:35 Siopa so mangisian ed sikatayo ed aro nen Cristo? Say kairapan, o say kaermenan, o say panangosil, o say eras, o say inka-lakseblabus, o say kaatapan, o say kampilan? 

Rom 8:36 Onong na nisulat:Lapu ed sika so makalanor, pateyen kami ya inagew-agew; Nibilang kami a singa carnero ed panamateyan. 

Rom 8:37 Ah ta dia ed saraya'n amin a bengatla sikatayo so lalo ni nen saray mananalo ed panamegley na saman so angaro ed sikatayo. 

Rom 8:38 Ta sisiaen ko a peteg, ya angan say patey, angan say bilay, angan saray angeles, angan saray arari, angan saray wala ed kaplesan, angan saray wala ed arapen, angan saray pakayari, 

Rom 8:39 Angan say katagey, angan say kaaralman, angan siopa a pinalsa, ag da itayo nisian ed aro na Dios, ya wala ed Cristo Jesus a Katawan tayo. 



Rom 9:1 Say tua so kuan ko diad Cristo, agak mantila, say concienciak so mantasi ed siak dia ed Espiritu Santo. 

Rom 9:2 Ya wala ed siak so baleg a kaermenan tan naynay a sakit ed pusok. 

Rom 9:3 Ta panpirawatan ko a siak a dili komon so nipulisay a manlapu ed Cristo nisengeg ed saray agagik, saray kakanayon ko onong ed laman: 

Rom 9:4 Ya Israelitas ira; ya wala ed sikara so inkipaanak, tan say gloria,tan saray sipanan, tan say inpangiter na gangan, tan say panaglinkor ed Dios, tan saray sipan; 

Rom 9:5 A dia ed sikara so saray ama, tan dia ed sikara nanlapu si Cristo onong ed laman, a sikato so Dios ed labas nen ganagana, a nagalang ed ando Ian ando. Ontan pa komon. Nisapsapon a kabolosan na pamalangkap na Dios. 

Rom 9:6 Balet aliwa'n singa say salita na Dios nagmaliw ya andi kakanaan to. Ta aliwa ra'n Israelitas ya amin so saray taga Israel: 

Rom 9:7 Nisay, lapu'd bini ra nen Abraham, anak ira ya amin: bangbalet, onong na nisulat, Dia ed Isaac natawag naani so binim. 

Rom 9:8 Labay to'n salitaen ya, Aliwa'n saray anak na laman sikaraya so anak na Dios; bangbalet saray anak na sipan nibilang ira ed bini. 

Rom 9:9 Ta saya so salita na sipan; Onong ed saya'n panaon onsabi ak, et si Sara wala naani sakey a laki ya anak to. 

Rom 9:10 Et aliwa lambengat a saya; no ag si Rebeca met nanlokon lapu ed sakey, salanti, si ama tayo ya Isaac 

Rom 9:11 Ag ni ra nin lamang nianak so saray anak, tan ag ni ra nin lamang nangawa na maong man o mauges pian say getma na Dios onong ed panamili onsiansia komon, aliwa'n lapu'd saray gawa, no ag lapu'd samay m ana wag; 

Rom 9:12 Nibaga ed sikato, Say pangoloan manlinkor ed yogtan. 

Rom 9:13 Onong na nisulat: Inarok si Jacob, binosol ko balet si Esau. 

Rom 9:14 Anto sirin so ikuan tayo? Wala tay ag inkatonong ed Dios? Andi'n balot. 

Rom 9:15 Ta sikato inbagato ed Moises, Kasian ko so kasian ko, tan sibegan ko so sibegan ko. 

Rom 9:16 Kanian aliwa a kien na maniabay, angan say ombatik, no ag say Dios ya wala so panangasi. 

Rom 9:17 Ta say sulat kuanto ed Faraon, Lapu ed saya a getma pinaalagey ta ka, pian dia ed sika so pangipatnagan ko na pakayarik, tan pian say ngaran ko nibawag ed sankadalinan. 

Rom 9:18 Kanian wala so panangasito ed saman so labay to, tan say labayen to paaweten to. 

Rom 9:19 Kuan mo sirin ed sika, Akin sirin et mananap ni na kasalanan? Ta siopa so onsumpa ed linawa to? 

Rom 9:20 Andi balet, O too, siopa ka ta ya onebat a sumpa ed Dios? Kuan kasi na bengatla a ginawa ed nangawa ed sikato, Akin et ginawa mo ak ya ontan? 

Rom 9:21 Ono angapo ta so katunongan na domaramili ed pitek, dia ed apasakey a masa ya mangawa ed sakey a kabiangan to na sakey a banga ya onkana ed kagalangan, tan ed sananey a kabiangan na sakey ya onkana a pakabaingan? 

Rom 9:22 Et anto, ta, no say Dios dia ed panlabay to a pangipatnag na sanok to, tan ipaamta toy pakayari to, intepel to a sankamasungdoan so saray visaji na sanok ya in-gana ed kadederal: 

Rom 9:23 Tan pian gawaen to a sankapatnagan so kayamanan na gloria to, ed saray banga na panangasi, a nen saman in-gana to ed gloria, 

Rom 9:24 Salanti sikatayo, a tinawag to met, aliwa lambengat a nanlapu ed saray Judios no ag met saray Gentiles? 

Rom 9:25 Onong na kuan to met ed libro nen Oseas: Say ag ko wari baley a gendat, tawagen ko a baley ko; Tan say ag inaro a gendat, aroen. 

Rom 9:26 Tan nagawa, dia ed pasen ya angibagaan ed sikara, Aliwa'n sikayo so baley ko, pitan ningaran ira ya anak na Dios a mabilay. 

Rom 9:27 Tan si Isaias met mantawag a nipaakar ed Israel, No komon ta say bilang na saray anak na Israel et singa buer ed dayat, saray solok lambengat so nilaban ira: 

Rom 9:28 Ta say Katawan ipaakseb to so salita to ed tapew na dalin, sumpalen to tan patikeyen to. 

Rom 9:29 Tan onong na kuan nen Isaias nensaman, No say Katawan na saray ejercitos ag to itayo komon intilakan na bini, Nagmaliw itayo komon a singa Sodoma, tan agawa itayo a singa komon Gomorra. 

Rom 9:30 Anto sirin so kuan tayo? Ya saray Gentiles ya ag da tinombok so katonongan, agamoran da so katonongan, salanti say katonongan ya lapu ed pananisia: 

Rom 9:31 Bangbalet say Israel ya totomboken to so gangan na katonongan, ag to asabi so satan a gangan. 

Rom 9:32 Akin? Ta ag da inanap lapu ed pananisia, no ag singa lapu ed saray gawa. Ta agapol ira ed dampay a bato a katiroran; 

Rom 9:33 Onong na nisulat: Nia, yanko dia ed Sion so bato a katiroran, tan bato a makapasanok: Tan say manisia ed sikato ag nabaingan. 



Rom 10:1 Agagi, say pilalek na pusok tan say pikakasik ed Dios sikatoy nipaakar ed sikara, pian nilaban ira. 

Rom 10:2 Ta itdan kora na pamintuaan ya wala so seseg da ed Dios, bangbalet aliwa ya onong ed kakabatan. 

Rom 10:3 Ta dia ed ag da pikakabat na katonongan na Dios, tan dia ed seseg da a mangiletneg na kien da, ag da intuek so inkasikara ed katonongan na Dios. 

Rom 10:4 Ta si Cristo sikato so kasumpa Ian na gangan ed katonongan ed balang sakey a manisia. 

Rom 10:5 Ta si Moises isula'to a say to-o'n mangawa na katonongan ya lapu'd gangan manbilay lapu ed sikato. 

Rom 10:6 Bangbalet say katonongan na pananisia onia so kuan to, Ag mo kuan ed pusom, Siopa so onsegep ed tawen? (salanti, mangileksab ed Cristo:) 

Rom 10:7 Ono, Siopa so onlasor ed lipnok? (salanti, pangala lamet ed Cristo ed saray inatey). 

Rom 10:8 Bangbalet, anto so kuan to?Asinger ed sika so salita, ed sangim, tan ed pusom: salanti, say salita na pananisia, ya ipolong tayo: 

Rom 10:9 Lapud no dia ed sangim ipatuam si Jesus a sikato so Katawan, tan sisiaen mo ed pusom a say Dios pinabangon to ed saray inatey, nilaban ka: 

Rom 10:10 Ta say to-o sisiaen to ed puso to so katonongan; tan say sangi so mangawa na panangipatua na onkana ed kilalaban. 

Rom 10:11 Ta say sulat kuan to, Siopaman a manisia ed sikato, ag ira nabaingan. 

Rom 10:12 Ta angapo so nandumaan na Judio tan Griego: ta say dili a Katawan so Katawan na ganagana, tan mayaman ed ganagana ya ontawag ed sikato: 

Rom 10:13 Ta, Siopaman ya ontawag ed ngaran na Katawan, nilaban. 

Rom 10:14 Panon sirin so panawag da ed saman so ag da sinisia? tan panon so panisia ra ed ag da nadngelan? tan panon so pakadngel da no angapo so manangipulong? 

Rom 10:15 Tan panon so panpulong da no ag ira inbaki? onong na nisulat; Alay karakpan na saray sali na saray mangitarok na saray magayaga a balita na saray maong a bengatla! 

Rom 10:16 Balet aliwa'n amin da so tinmalineng na magayagan balita. Ta si Isaias kuan to, Katawan, siopa so anisia ed beliaw tayo? 

Rom 10:17 No ontan sirin say pananisia manlapu ed pandengel, et say pandengel lapu ed salita nen Cristo. 

Rom 10:18 Bangbalet kuan ko, Ag da ta nadngel? On, peteg, Dia ed ami dalin pinmaway so tanol da, Tan saray salita ra anga ed saray sampot na mundo. 

Rom 10:19 Bangbalet kuan ko, Ag akabatan nen Israel? Say onona si Moises kuan to, Tangoyoren takayo a mangimon ed saman so aliwa a nacion, Lapu ed sakey a nacion ya andi kalakal panpasnokan takayo. 

Rom 10:20 Tan si Isaias a makmakpel kuanto, Aromog da ak na saray ag manaanap ed siak; Nipatnag ak ed saray ag da ak tetepeten. 

Rom 10:21 Bangbalet no nipaakar ed Israel kuan to: Ami agew inbuskag ko so limak ed sakey a baley ya matulay tan masumpa. 



Rom 11:1 Kuan ko sirin, Inbantak ta na Dios so baley to? Andi'n balot. Ta taga Israel ak met, ed bini nen Abraham, ed poli nen Benjamin. 

Rom 11:2 Say Dios ag to inbantak so baley to, ya kabato'to la nen saman. Ono ag yo amta no anto so kuan na sulat nipaakar ed Elias? no panon so inpanpikasi to ed Dios sumpa ed Israel, a kuanto: 

Rom 11:3 Katawan, pinatey da so saray profetas mo, dineral da so saray altar mo; tan siak nakdaanak a bokor, tan anapen da so bilay ko. 

Rom 11:4 Bangbalet anto so kuan na ebat na Dios ed sikato? Angitilakak ed siak na piton libo'n totoo, ya ag da intalimokor so puegda ed Baal. 

Rom 11:5 Ontan met sirin angan dia ed saya'n panaon wala so kera onong ed panamili na gracia. 

Rom 11:6 Et no lapu ed gracia, diad ontan sirin aliwa'n lapu'd saray gawa: no andi say gracia aliwa la a gracia. 

Rom 11:7 Anto sirin? Say aanapen nen Israel, saman so ag to agamoran; bangbalet say panamili so akagamor et saray arum apaawet ira: 

Rom 11:8 Onong na nisulat, Initdan ira na Dios na sakey a espiritu na aralem a kakaugip, mata ya ag makanengneng, tan pakadngel ya ag da idengel, anga ed saya'n agew. 

Rom 11:9 Tan si David kuan to, Magmaliw so dulang da ya kalot, tan bateng, Tan sakey a katiroran tan tumang da: 

Rom 11:10 Pabilungeten mo so kamataan da, pian ag ira makanengneng, Tan pabikotkot moy beneg da lawas. 

Rom 11:11 Kuan ko sirin, Atiror ira kasi pian napelag ira? Andin balot: bangbalet lapu ed inkaplag da say kilalaban sinmabi ed saray Gentiles; pian natanggoyor ira a mangimon. 

Rom 11:12 Et no say inkaplag da payamanen to so mundo, tan say inkalugi ra payamanen to so saray Gentiles: lalo ni kasi so inkapno ra? 

Rom 11:13 Et dia ed sikayo a Gentiles so pisalitaan ko. Unong sirin ya apostol ak na saray Gentiles, say kipapasen ko galangen ko: 

Rom 11:14 Onpan lamang natanggoyor ko ra a mangimon so saray laman ko, tan nilaban so arum ed sikara. 

Rom 11:15 Ta no say inkibantak da sikato so inpakapipolangan na mundo, panon kasi so panangawat ed sikara, no ag say bilay na saray inatey? 

Rom 11:16 Et no say inmona'n bunga et masantos, ontan met so amin; et no say lamot et masantos, ontan met na saray sanga. 

Rom 11:17 Et no arum ed saray sanga apoter ira, tan sika, ya oliva ya balang, niuteng ka ed pasen da, tan akapi-biang ka ed lamot tan say taba na oliva; 

Rom 11:18 Ag ka manpasirayew ed saray sanga: et no manpasirayew ka, aliwa'n sika so mamilay ed lamot, no ag say lamot so mamilay ed sika. 

Rom 11:19 Ta kuan mo lagi: Saray sanga apoter ira pian niuteng ak. 

Rom 11:20 Maong; lapu'd ag da pananisia apoter ira, sika balet lapu ed pananisiam manalalagey ka. Ag ka mantatagey na linawa, no ag ingen ontakot ka: 

Rom 11:21 Ta no say Dios ag to pinerdona so saray gendat ya sanga, sika ag to ka met perdonaen. 

Rom 11:22 Nengneng mo sirin so kaabigan tan kasebegan na Dios: say kasebegan ed saray naplag; bangbalet say kaabigan na Dios ed sika, no magnayon ka ed kaabigan to: et no andisika met napoter ka. 

Rom 11:23 Ta angan sikara met, no ag ira manmagnayon ed ag da pananisia, niuteng met ira; ta say Dios makapanyari ya mangiuteng lamet ed sikara. 

Rom 11:24 Ta no pinoter ka ed gendat ya oliva'n balang tan niuteng, ka ed maong ya oliva, sumpa ed kaugalian: insan la lagi so saraya, sikara ya sangan gendat, niuteng ira naani ed dili ya oliva ra? 

Rom 11:25 Ta ag ko labay, agagi, ya ag yo amta so sayan misterio, pian ag yo panlangasen so inkasikayo'n dili, a sakey a kabiangan na kaawetan so naplag ed tapew na Israel, anga ed linmoob so inkapno na saray Gentiles; 

Rom 11:26 Tan ontan a lapag na Israel nilaban: onong na nisulat, Manlapu ed Sion so Manangibolos; Ya ekalen to ed Jacob so karumsisan: 

Rom 11:27 Tan saya so sipan ko ed sikara, Sano ekalen ko so saray kasalanan da. 

Rom 11:28 No nipaakar ed evangelio, kabusol ira nisengeg ed sikayo: bangbalet no nipaakar ed panamili, inaro ra a toloy lapu ed saray ama. 

Rom 11:29 Ta ag ira nababawi so saray langkap tan say pananawag na Dios. 

Rom 11:30 Ta onong na ontan met ed sikayo dia ed apalabas ya agew ag yo inonor so Dios, bangbalet natan agamoran yo so panangasi lapu ed ag da inpanolok, 

Rom 11:31 Ontan met saraya natan ag ira tinmolok, pian, lapu ed panangasi ya inpanengneng ed sikayo, nagamoran da met komon so panangasi. 

Rom 11:32 Ta say Dios inpokok to so lapag ed ag intolok, pian walaan na panangasi ed lapag. 

Rom 11:33 O say kaaralman na kayamanan na kakabatan tan pakaamta na Dios! Agay Ian ag naosisa a kanonotan to, tan agnatebek ira a dalan to! 

Rom 11:34 Ta siopa ta so akatalos na kanonotan na Katawan? ono siopa so mananimbawa to? 

Rom 11:35 Odino siopa so angiter ed sikato na inmona, pian natumangan lamet? 

Rom 11:36 Ta nanlapu ed sikato, tan ed panamegley to, tan onkana ed sikato so ganagana. Dia ed sikato komon wala so gloria a maando. Ontan pa komon. 



Rom 12:1 Kanian, pikasik ed sikayo, agagi, lapu ed saray panangasi Dios, ya ipatnag yo so saray laman yo a mabilay a bagat, masantos, makapaliket ed Dios, ta sikato so maespiritu a linkor yo. 

Rom 12:2 Tan ag kayo miaabobon onong ed sayan mundo: no ag ingen mangoman kayo lapu ed kapasimbalo na kanonotan yo, pian nasali yo no anto so maong, tan makapaliket, tan nasnaspot a linawa na Dios. 

Rom 12:3 Lapu ed gracia a niiter ed siak, kuan ko sirin ed balang sakey a too ed sikayo, ya ag to nonoten so inkasikaton dili ya atagtagey nen say kanepegan a nonoten; no ag ingen nonoten to ed kaabebaan na linawa, onong ed sukat na pananisia a say Dios inotob to ed sakey tan sakey. 

Rom 12:4 Ta onong ya walaan itayo na dakel a kabiangan ed sakey a laman, tan ami kabiangan ag apasakey so betang da: 

Rom 12:5 Ontan met sikatayo, anta dakel itayo, saksakey itayo a laman ed Cristo, tan kabiangan na sakey tan sakey. 

Rom 12:6 Kanian dia ed kiwawalan na nanduroma a langap ed sikatayo, onong na gracia a niiter ed sikatayo, o no panamarles, manparles itayo komon onong ed katokoyan na pananisia tayo; 

Rom 12:7 Ono ministerio, iter tayoy inkasikatayo ed inkaministerio; o say mangibangat, dia ed panangibangat to; 

Rom 12:8 O say manbilin, dia ed panamilinto; say mangiter, gawaen to komon ed mabolos a linawa; say manuley, tekepan to na seseg;say mangipatnag na panangasi, tekep na liket. 

Rom 12:9 Say aro aleg a tekepan na pangonkonwari. Bosol yo so mauges:onpeket kayo ed maong. 

Rom 12:10 Nipaakar ed aroan na sanaagi, matamoy komon so aroan na sakey tan sakey, dia ed galang manpapalabian kayo; 

Rom 12:11 Aleg so mangiras ed saray kimey; marlang ed espiritu; panlinkoran so Katawan; 

Rom 12:12 Manliket ed ilalo; masungdo ed kairapan; masiansia a malet ed pikakasi. 

Rom 12:13 Panangiotob ed saray nakaokolan na saray santos; tomboken so panagparawes. 

Rom 12:14 Paabigen yo so saray mangosil ed sikayo: mamaabig kayo, ya aleg so mangayew. 

Rom 12:15 Mililiket kayo ed saray manliliket; minanangis kayo ed saray mannanangis. 

Rom 12:16 Mankakasakey kayo ed kanonotan. Ag yo ra nonoten so bengatla ya atagey, no ag ingen mitukoy kayo ed saray bengatla ya abeba. Aleg a makabat kayo ed kanonotan yon dili. 

Rom 12:17 Aleg ya itumang yo ed angan siopa so mauges ed mauges. Pansesegan yo so saray bengatla a makapagalang ed arap na ganagana a too. 

Rom 12:18 No nayari, dia ed angangaan na nayarian yo, manayam kayo ed kareenen ed ganaganay to too. 

Rom 12:19 Aleg a sikayo a dili so on bales, inararo, no ag ingen itdan na pasen so sanok na Dios: ta nisulat; Siak so akankien na panamales; siak so ontumang naani, kuan na Katawan. 

Rom 12:20 Kanian, no say kabusol mo et narasan pakan mo; no napgaan, painum mo: ta dia ed pangawam na saya, ngalab na apuy so ibonton mo ed olo to. 

Rom 12:21 Ag ka pararaeg ed mauges; no ag ingen say maong so panaeg mo ed mauges. 



Rom 13:1 Ontolok komon so balang kamarerwa ed saray atagtagey a pakauley: ta angapo so pakauley ya ag kien na Dios; et saray pakauley ya wala ingangan ira na Dios. 

Rom 13:2 Kanian say onsumpa ed pakauley, sumpaen to so bilin na Dios: et saray onsumpa, nagunguna ra ed sikaran dili so kasalaysay da. 

Rom 13:3 Ta saray manuley ag ira takotan na maong a gawa, no ag say mauges. Labay mo ya ag takotan so pakauley? Gawam so maong tan narayew ka ed sikato: 

Rom 13:4 Ta sikato so ministro na Dios ed kaabigan mo. Bangbalet no gawaen mo so mauges, ontakot ka; ta aliwa ya andi kakanaan so panaawi'to na kampilan: ta sikato so ministro na Dios, manamales ya onkana a sanok ed mangawa na mauges. 

Rom 13:5 Lapu ed satan; nakaokolan ya ontuek kayo, aliwa lambengat a lapu ed sanok, no ag met lapu ed conciencia. 

Rom 13:6 Ta lapu ed saya manbayar kayo met na saray buis; ta sikara so ministros a manlinkor ed Dios, a manpaga la was ed sayan dilin agamil. 

Rom 13:7 Bayaran yo so nabebetangan da ya amin: say buis dia ed akanbetang na buis; say impuesto dia ed akanimpuesto;' say takot, dia ed akanbetang na takot, say galang dia ed akan-galang. 

Rom 13:8 Aleg a mautang kayo ed angan siopa na antokaman, no ag say panaaroan yo ed sinansakey; ta say mangaro ed kapara ton too sinumpal to so gangan. 

Rom 13:9 Ta saraya so gangan, Ag ka mikalugoran, Ag ka mamatey, Ag ka mantakew, Ag ka mangaagum, tan no wala so bengatla ya arum nin gangan, dia ed saya a salita nitekep la, a salanti, Aroen mo so kaparam a too onong ed sikan dili. 

Rom 13:10 Say aro ag mangawa na mauges ed kapara to'n too: kanian say aro sirin, sikato so panumpal ed gangan. 

Rom 13:11 Tan saya, dia ed pikabat na panaon, ta natan panaon la ya iliing yo ed ugip yo; ta natan asisinger ed sikatayo so kilalaban tayo nen sanen inmona a sinisia tayo. 

Rom 13:12 Say labi aralemla, tan say agew asinger la: inbantak tayo sirin so saray gawa na kabilungtan, tan ikawes tayo so saray ayura na silew. 

Rom 13:13 Manakar itayo a masimpit a singa dia ed agew; aliwa a dia ed kasibaan tan panagbuanges, aliwan dia ed liket a minomundo tan kabaglan, aliwa a dia ed kolkol tan imun. 

Rom 13:14 No ag ingen ikawes yo so Katawan tayo a Jesu-Cristo, tan ag yo papagaan so laman, a manumpal ed saray kaliktan to. 



Rom 14:1 Ako yo so makapoy ed pananisia, balet aliwan diad saray panduaruaan a sangsangan. 

Rom 14:2 Ta say sakey a too wala so pananisia to a mangan ed amin a bengatla: balet say sakey a makapoy, mangan na pisipising. 

Rom 14:3 Say mangan aleg a pabandayen to so ag mangan; et say ag mangan, aleg ya okomen to so mangan: ta say Dios inawat to. 

Rom 14:4 Siopa ka a mangokom ed aripen na sananey? dia ed katawan ton dili manalalagey, o napelag. Bangbalet lalo ya onligen naani; ta makapanyari so Katawan ya mangiligen ed sikato. 

Rom 14:5 Say sakey a too manunan pablien to so sakey ya agew nen say sakey: say sananey panpaparaen to ya amin so agew. Paolian na balang sakey ya ag manduarua ed kalakal ton dili. 

Rom 14:6 Say mamabli ed agew, pablien to nipaakar ed Katawan, tan say, mangan a nipaakar ed Katawan, lapud no sikatoy misalamat ed Dios; tan sayag mangan, ag mangan a nipaakar ed Katawan, tan misalamat ed Dios. 

Rom 14:7 Ta angapo ed sikatayo so manbilay ya onkana ed sikaton dili, tan angapo so ompatey ya onkana ed sikaton dili. 

Rom 14:8 Ta no manbibilay itayo, manbibilay itayo ya onkana ed Katawan; et no ompatey itayo, ompatey itayo ya onkana ed Katawan: kanian, mabilay itayo man odino onpatey itayo, kien itayo na Katawan. 

Rom 14:9 Ta si Cristo lapud saya inatey, tan binmilay lamet, pian dia ed ontan sikato so Katawan na saray inaatey onong met na saray mabilay. 

Rom 14:10 Bangbalet sika, akin ya okomen mo so agim? O sika met, akin et pabpabandayen mo so agim? ta amin tayo onpatnag itayo ed arap na panangokoman na Dios. 

Rom 14:11 Tanisulat, Onong a mabilay ak, kuan na Katawan, balang pueg ontalimokor ed siak, Tan balang dila mankompisal ed Dios. 

Rom 14:12 Dia ed ontan, sakey tan sakey ed sikatayo mangiosaosa naani nipaakar ed inkasikaton dili ed arap na Dios. Kabolosan tan aro. 

Rom 14:13 Kanian ag itayo la sirin manookoman: no ag ingen okomen yo ya, ta angapo so mangyan komon na katiroran o pansengegan na kapelagan ed dalan na agi to. 

Rom 14:14 Siak amtak, tan sisiaen ko ya ag panduaruaan ed Katawan a Jesus, ya angapo so antokaman a marutak ed inkasikaton dili: bangbalet dia ed mangibilang na antokaman a marutak, dia ed sikato marutak. 

Rom 14:15 Angaman ontan, no say agim napasegsegang a nisengeg ed kanen mo, aliwa la ya onong ed aro so panaakar mo. Aleg ya paneral mo so kanen mo ed saman so inateyan nen Cristo. 

Rom 14:16 Aleg sirin a paulian yo a natongtong ed mauges so kaabigan yo: 

Rom 14:17 Ta say nanarian na Dios aliwan say panangan tan yiinum, noag katunongan tan kareenan tan liket ed Espiritu Santo. 

Rom 14:18 Ta say manlinkor dia ed Cristo mamaliket ed Dios, tan inabobonan na totoo. 

Rom 14:19 Kanian tomboken tayo so saray bengatla a mangawa na kareenan, tan saray bengatla a kipaalageyan na sakey tan sakey ed sikatayo. 

Rom 14:20 Ag mo gebaen so gawa na Dios a nisesengeg ed kanen. Ganagana, no dia ed tua, malinis ya amin: bangbalet mauges ed too mangan a sumpa ed pananisia. 

Rom 14:21 Maong so ag pangan na asalian, tan ag yinum na alak, o mangawa na antokaman a katirotan na agim, o pakalamesanto, o pakakapuyan to. 

Rom 14:22 Say wala a pananisiam, dilim edsikan dili ed arap na Dios. Maliket iman so ag to okomen so inkasikato ed agamil a paabigen to. 

Rom 14:23 Et say manduarua naokom no mangan, ta ag mangan lapu ed pananisia; tan amin ya ag betang na pananisia, kasalanan. 



Rom 15:1 Kanian, sikatayo a mabiskeg nepeg tayo a sungdoan so kaleteyan na makapuy, tan aleg a paliketan tayo so inkasikatayo a dili. 

Rom 15:2 Balang sakey ed sikatayo paliketen to komon so kapara ton too ed kaabigan to ed kipaalagey. 

Rom 15:3 Ta si Cristo met ag to pinaliket so inkasikaton dili; no ag ingen unong na nisulat: Saray pamabpabanday na mamabanday ed sika, naplag ira ed siak. 

Rom 15:4 Ta saray bengatla a nisulsulat nensaman, nisulat ira ya onkana ed kibanga 'tayo, ta pian lapu ed anos tan lapu ed panamaligliwa na saray Sulsulat, wala so ilalo tayo. 

Rom 15:5 Natan say Dios na anos tan ligliwa yaboloy to komon ed sakey tan sakey ed sikayo so apasakey a kalakal onong ed Cristo Jesus: 

Rom 15:6 Pian dia ed inpankakasakey yo dia ed sakey a sangi so pangirayew ed Dios tan Ama na Katawan tayo a Jesu-Cristo. 

Rom 15:7 Kanian manaakoan kayo, unonga si Cristo met ina ko to itayo, onkana ed gloria na Dios. 

Rom 15:8 Kuan ko sirin a si Cristo agawa a ministro na galsim nipaakar ed katuaan na Dios, pian pamaelet to ed saray sipan ya niiter ed saray ama, 

Rom 15:9 Tan pian saray Gentiles dayewen da so Dios lapu ed panangasi to; unong na nisulat,Lapu ed saya idayew taka ed utel na saray Gentiles, Tan kantaen ko so ngaran mo. 

Rom 15:10 Tan kuan to lamet; Panliketan yo, sikayo Gentil, pati baley to. 

Rom 15:11 Tan lamet, Dayewen yo so Katawan, amin yo a Gentil; Tan sikato so dayewen yo, amin yo a balbaley. 

Rom 15:12 Tan lamet si Isaias kuan to, Wala naani so lamot nen Jesse, Tan saray onalagey manoley ed saray Gentiles; Saray Gentiles manilalo ra ed sikato. 

Rom 15:13 Et say Dios na ilalo panoen to kayo komon ed amin a gayaga tan kareenan dia ed panisia yo, pian nalimbos kayo na lalo, dia ed pakayari na Espiritu Santo. 

Rom 15:14 Tan siak met mailalo ak ed sikayo, agagik, a sikayo met napno kayo na kaabigan, napno kayo ed amin a kakabatan, sarag yo met so manbabangatan. 

Rom 15:15 Angaman on tan pansulatan takayo ed baleg a tepel ed pigaran sukat, a singa pangipanonot ko ed sikayo lamet, lapu ed pamalangkap ya inter na Dios ed siak. 

Rom 15:16 Pian ministro ak nen Jesu-Cristo ed saray Gentiles, ya mangipakana na evangelio na Dios, pian say bagat na saray Gentil nagawa a makapaliket, anta apasanto lapu ed Espiritu Santo. 

Rom 15:17 Siak wala sirin ed Cristo Jesus So panliketan ko, dia ed saray bengatlan nabebetangan na Dios. 

Rom 15:18 Ta agak ompangaya a mansalita na bengatla no ag dia ed saray ginawa nen Cristo lapu ed siak, ya onkana ed katotolok na saray Gentiles, lapu ed salita tan gawa, 

Rom 15:19 Tekep to so pakayari na saray tanda tan saray pankelawan, dia ed pakayari na Espiritu Santo; dia ed ontan manlapu ed Jerusalem tan dia ed saray kaliberliber to anga ed Ilirico, inpulong ko a nagnap so evangelio nen Cristo; 

Rom 15:20 On, gagawaen kon sikato so getmak so pangipulong ko na evangelio, aliwa a dia ed akapikabatan la ed Cristo nensaman, pian agak mamaalagey ed tapew na ginapoan na arum; 

Rom 15:21 No ag, onong na nisulat; Nanengneng na saraman so ag akaawat na saray pakabat a makalanor ed sikato: Tan saray ag akadngel, natalosan da naani. 

Rom 15:22 Lapu ed saya mabetbet met ya asebelan ak ya onsabi ed sikayo: 

Rom 15:23 Et natan dia ed inkaangapo la na pasen ko ed sarayan daldalin, tan abayag Ian taon ya wala so baleg a pirawat ya onsabi ed sikayo. 

Rom 15:24 No onla ak ed Espana, onla ak ed sikayo; ta ilaloan ko so pakanengneng ko ed sikayo ed ilabas ko, tan nitolor yo ak diman, no nensaman akapanliket ak komon na daiset dia ed inpiolop ko ed sikayo. 

Rom 15:25 Bangbalet natan onla ak ed Jerusalem a manpaga ed saray sasantos. 

Rom 15:26 Ta say Macedonia tan Acaya pinaabig da so mangawa na sakey ya osos ya onkana ed saray duruka ed saray sasantos ya wala ed Jerusalem. 

Rom 15:27 Tua ya apaabig da a maong: tan mautang ira ed sikara. Ta no saray Gentiles agawaran minabang ed saray maespiritu ya agagami da, sikara met wala so utang da a manlinkor ed sikara ed saray agamil a nabebetangan na laman. 

Rom 15:28 Kanian, sano agawaan ko la ya sirin, tan nipaglet ko la ed sikara so sayan bunga, onsamar ak ed sikayo no onla ak ed Espana. 

Rom 15:29 Tan amtak a sano onsabi ak ed sikayo onsabi ak ed inkalingbos na bendicion nen Cristo. 

Rom 15:30 Angaman ontan pikasik ed sikayo, agagik, lapu ed Katawan tayo a Jesu-Cristo, tan lapu ed aro na Espiritu, a miimanes kayo ed siak ed saray pikakasi yo ed Dios ya onkana ed siak; 

Rom 15:31 Ya nilaban ak komon ed saray matulay ya wala ed Judea, tan say panagpagak a manolong ed Jerusalem makapaliket komon ed saray sasantos. 

Rom 15:32 Pian maliket ak ya onsabi ed sikayo lapu ed linawa na Dios, tan naromog ko so painawa a pati sikayo. 

Rom 15:33 Tan say Dios na kareenan wala komon ed sikayo ya amin. Ontan pa komon. 



Rom 16:1 Imatale ko ed sikayo si Febe ya agi tayon bii, a managlinkor ed iglesia ya wala ed Cencrea: 

Rom 16:2 Ta sikato so awaten- yo ed Katawan, onong na manepeg ed saray sasantos, tan tolongan yo ed bengatla ya pakapankaokolan to ed sikayo: ta sikato met dakel so tinolongan to, tan dia ed siak a dili met. 

Rom 16:3 Ibano yo ra di Prisca tan Aquila, ya kakimeyan ko ra ed Cristo Jesus, 

Rom 16:4 Ya inyan da so beklew dan dili a nisesengeg ed bilay ko; et aliwa a siak lambengat so misalamat ed sikara, no ag ingen met ganagana ray iglesias na Gentil: 

Rom 16:5 Tan ibano yo so iglesia ed abung to. Ibano yo si Epeneto, ya inarok, a sikato so onaan a bunga na Asia ed si Cristo. 

Rom 16:6 Ibano yo si Maria, a sikato so nankimey na dakel lapu ed sikayo. 

Rom 16:7 Ibano yo si Andronico tan si Junia, a kakanayon ko tan ibibak ed inkipangaw, sikara nitaltaiona ra ed saray apostoles: inmona ta. met nen siak ed si Cristo. 

Rom 16:8 Ibano yo si Ampliato, ya inarok ed Katawan. 

Rom 16:9 Ibano yo si Urbano, a kakimeyan tayo ed Cristo, tan si Estaquis, ya inarok. 

Rom 16:10 Ibano yo si Apeles, ya asali ed Cristo. Ibano yo ra so kaamong nenAristobulo. 

Rom 16:11 Ibano yo si Herodion, a kanayon ko. Ibano yo so saray kaamong nen Narciso, a saray wala ed Katawan 

Rom 16:12 Ibano yo si Trifena tan si Trifosa ya mankimey ira ed Katawan. Ibano yo si Persis ya inaro, a nankimey na dakel ed Katawan. 

Rom 16:13 Ibano yo si Rufo, ya apili ed Katawan, tan si ina to tan inak met. 

Rom 16:14 Ibano yo si Asincrito, si Flegonte, si Hermes, si Patrobas, si Hermas tan saray agagi ya wala ed sikara. 

Rom 16:15 Ibano yo si Filologo tan si Julia, si Nereo tan si agi to a bii, tan si Olimpas, tan ganagana a sasantos ya iba ira. 

Rom 16:16 Manbabanoan kayo ed masantos ya angob. Ibano ra kayo na ganagana ya iglesia nen Cristo. 

Rom 16:17 Tan pikasik ed sikayo, agagi, ya imanoen yo so saray makasengeg na kasiansian tan sengeg na katiroran sumpa ed bangat ya inaral yo: tan arawyan yo ra. 

Rom 16:18 Ta saratan ag da panlikoran so Katawan tayo a Cristo, noag say eges dan dili; tan dia ed saray salita ra a maamoyot tan panamabpaabig tilaan da so saray kapusoan na saray andikasalanan. 

Rom 16:19 Ta say katotolok yo nibawag ed amin a totoo. Kanian maliket ak lapu ed sikayo: bangbalet labay ko a makabat kayo ed maong, tan makapuy kayo ed mauges. 

Rom 16:20 Tan say Dios na kareenan magano imedmer to si Satanas ed lepsag na saray sali yo.Say gracia na Katawan tayo a Jesu-Cristo so manayam komon ed sikayo. 

Rom 16:21 Ibano to kayo nen Timoteo a kakimeyan ko; tan si Lucio, tan si Jason, tan si Sosipatro, a kakanayon ko. 

Rom 16:22 Siak a Tersio, a mansulat na say a a sulat, ibano takayo ed Katawan. 

Rom 16:23 Ibano to kayo nen Gayo, a manamarawes ko, tan say masimoon ya iglesia. Ibano to kayo nen Erasto,manangisimpen na pilak na baley, tan say agi a Cuarto. 

Rom 16:24 Say gracia na Katawan tayo a Jesu-Cristo so manayam komon ed sikayo. . 

Rom 16:25 Tan dia ed saman so makapanyari a makapangiligen ed sikayo onong na evangeliok tan say pulong nen JesuCristo, onong na inkipuyan na misterio ya nisimpen ed kaitlekan na ando Ian ando a panaon. 

Rom 16:26 Bangbalet nipatnag natan, tan lapu ed saray sulsulat na saray profetas, onong na gangan na andiangaan a Dios, nibesngaw ed lapag na nacion pian toloken da so pananisia: 

Rom 16:27 Dia ed saksakey a Dios a makabat, lapu ed Jesu-Cristo, dia ed sikato so gloria ya andiangaan. Ontan pa komon. na Dios a niiter ed sikayo ed JesuCristo; 

PANGASINENSE Galatians


Gal 1:1 Si Pablo, sakey ya apostol, (aliwa'n lapu'd saray totoo, tan aliwa'n lapu'd panamegley na too, no ag lapu'd panamegley nen JesuCristo, tan say Dios Ama, a sikato so amaalagey ed sikato ed saray inatey), 

Gal 1:2 Tan amin so saray agagi ya wala a kaolop ko'ra, isulat mi ed saray iglesia ed Galacia: 

Gal 1:3 Gracia ed sikayo komon tan deen na Dios Ama, tan say Katawan tayo'n Jesu-Cristo, 

Gal 1:4 A sikato so angiter na inkasika to'n dili lapu'd saray kasalanan tayo, pian iliktar to itayo ed saya'n peles ya mundo a mauges, onong ed linawa na Dios tan Ama tayo: 

Gal 1:5 A sikato pa komon so nagalang ed ando Ian ando. Amen. 

Gal 1:6 Mankelkelaw ak ed gano yo ya ontatainan ed anawag ed sikayo dia ed gracia nen Cristo, pian ontombo'kayo ed sananey ya evangelio; 

Gal 1:7 Sikato so aliwa'n arum ya evangelio: no ag say wala lambengat iray arum ya mangogonigon ed sikayo, tan gabay da komon a deralen so evangelio nen Cristo. 

Gal 1:8 Balet angan sikami met lanlamang, o sakey ya angel na tawen, so mangipakabat ed sikayo na arum ya evangelio a nisananey ed inpakabat mi ed sikayo, naayew pa komon. 

Gal 1:9 Singa inbaga mi nen saman, ontan olien ko ya ibaga lamet; No wala so arum a mangipakabat ed sikayo na evangelio a nisananey ed inawat yo, naayew pa komon. 

Gal 1:10 Ta aanapen ko ta kasi natan so abobon na saray totoo, o say Dios? o seseetan ko kasi so pamaliket ed saray totoo? No paliliketen ko ni totoo, aliwa ak komon ya aripen nen Cristo. 

Gal 1:11 Ta ipakabat ko ed sikayo, agagi, a say evangelio ya inpakabat ko ed sikayo, sikato'y aliwa'n onong ed too. 

Gal 1:12 Ta sikato so ag ko inawat a nanlapu ed too, tan sikato so ag ko met inaral ed too, no ag inmapay ed siak ed inpangipuyan nen Jesu-Cristo. 

Gal 1:13 Ta nadngelan yo la so nipaakar ed kabibilay ko nen arum a panaon dia ed religion na saray Judio, no panon Ian toloy so inpangoosil ko nen saman ed iglesia na Dios, tan inpanbabagbag ko ed sikato; 

Gal 1:14 Tan tinmalona ak ed religion na saray Judio ed karaklan na saray kataonan ko dia ed baley ko, lapud alablabas ya panagpagak ed saray ugali na religion na saray atateng ko. 

Gal 1:15 Balet, sanen kinaliktan na Dios a sikato so angisian ed siak, nanlapu ni ed eges nen inak, tan tinawag to ak lapu ed gracia to 

Gal 1:16 Pian inpuyan to so Anak to ed siak, pian sikato'y ipulong ko ed saray Gentiles; nanlapud saman ag ak pinmanon ed laman tan dala; 

Gal 1:17 Tan ag ak linma ed Jerusalem ed saray apostoles ya akauna nen siak; no ag ingen linma ak ed Arabia; tan pinmawil ak lamet ed Damasco. 

Gal 1:18 Insan dia'd kayari taloy taon, linma ak ed Jerusalem pian nengnengen ko si Cefas, et akiayam ak ed sikato ed leneg na labinlimay agew. 

Gal 1:19 Balet angapo lay arum ed saray apostoles so anengneng ko, no ag si Santiago, sama'y agi na Katawan. 

Gal 1:20 Et nipaakar ed saray bengatla'n isulat ko ed sikayo, nia, dia ed arap na Dios, ya ag ak mantila. 

Gal 1:21 Insan ak linma ed saray nasasakopan na Siria tan Cilicia. 

Gal 1:22 Et ag da ak kabat ed lupa so saray iglesia na Judea ya wala ra ed Cristo: 

Gal 1:23 Nadngelan da lambengat a nasasalita: Saman so mangoosil ed sikatayo nen saman a panaon, natan ipopulong to so pananisia a babagbagen to nen arum a panaon: 

Gal 1:24 Tan ingalgalang da so Dios lapud siak. 



Gal 2:1 Insan, Dia ed inlabas na labinapat a taon, linma ak lamet ed Jerusalem ya ibak si Bernabe, tan impilak met si Tito. 

Gal 2:2 Et ingen linma ak lapu ed puyan, et inpakabat ko ed sikara so evangelio ya ipopolpulong ko ed saray Gentiles; balet, bokorbokoran ed saray singa wala so pakayari ra a daiset, pian ag ak mambabtik o nanbabtik a maapa. 

Gal 2:3 Balet angan si Tito ya wala'n niolop ed siak, anta taga Grecia, ag apasoot a nanpagalsim: 

Gal 2:4 Et satan lapu ed saray aliwa'n tua ya agagi a linmoob ira a maamoamot pian siimen da so inkabolos tayo ya arandan tayo ed kinen Cristo Jesus, pian yanda itayo ed inkaaripen; 

Gal 2:5 Ya angan dia ed leneg na sakey horas ag mi ra inaabobonan ya inonor, pian say katuaan na evangelio magnayon ed sikayo. 

Gal 2:6 Et ingen saray singa wala so pakayarira'n daiset, (siopara man ed saman a panaon, andi biang ko; say Dios ag to akoen so inkatoo na siopaman)-ed siak matua a saraman a singa wala so pakayari ra a daiset, angapo so inpakabat da ed siak; 

Gal 2:7 No ag ingen, sanen anengneng da a say evangelio na ag panpagalsim initer ed siak onong ya initer ed Pedro so evangelio na panpagalsim, 

Gal 2:8 (Ta say nangawa ed kinen Pedro a panagkaapostol na panpagalsim, ginawa to ak met a panagkaapostol na saray Gentiles); 

Gal 2:9 Et sanen anengneng da so gracia a niiter ed siak, si Santiago tan si Cefas tan si Juan, a singa sikara so lusek, inter da ed siak tan si Bernabe so limara'n kawanan a tanda na panoolop, pian onla kami ed saray Gentiles, tan sikara ed panpagalsim: 

Gal 2:10 Salambengat a kinerew da ed sikami a pakanonoten mi so saray duka; a sikato lanlamang met so nansesegan ko a ginawa. 

Gal 2:11 Et ingen sanen linmay Cefas ed Antioquia, sikato so sinumpak dia ed lupanlupa, ta kanepegan to so nadusa. 

Gal 2:12 Ta sanen ag ni linmadman so saray pigara a nanlapu ed kinen Santiago, mimikmikan ed saray Gentiles; balet sanen sinmabi la ra, tinmainan tan akisian ed sikara, lapud antakot ed saray nanpagalsim. 

Gal 2:13 Tan saray arum a Judio ag ira met pinmarongtal a singa sikato; dia ed onman a pati si Bernabe asagyat ed sikara lapu ed saman ya ag da imparongtal. 

Gal 2:14 Balet sanen anengneng ko ya ag ira manaakar a maptek onong ed katuaan na evangelio, inkuan to ed Cefas ed arap da a lapag, No sika, anta Judio ka, manbibilay ka'n singa saray Gentiles, tan aliwa'n singa saray Judio, akin a papasooten mo so saray Gentiles a man judio? 

Gal 2:15 Sikami a Judios kami ed nianakan, tan aliwa a poli na saray makasalanan a Gentiles, 

Gal 2:16 Diad inpikabat mi a say too ag napatonong ed saray gawa na gangan, no ag lapu ed pananisia ed JesuCristo, sikami met anisia kami ed Jesu-Cristo, pian napatonong kami lapu ed pananisia ed Cristo, tan aliwa a lapu ed saray gawa na gangan; bangta lapu ed saray gawa na gangan angapo so laman a napatonong. 

Gal 2:17 Et no, dia ed panaanap tayo na pakapatonong tayo ed Cristo, sikatayo met lanlamang naromog itayo'n makasalanan, si Cristo kasi ed satan katambayan pa lagi na kasalanan? Andin balot. 

Gal 2:18 Ta no saray bengabengatla a binagbag ko, ipawil ko ra met lanlamang ya ipaalagey, magmaliw ak a mananumpa. 

Gal 2:19 Ta siak lapud gangan inatey ak ed gangan, pian manbilay ak ed Dios. 

Gal 2:20 Nipasak ak ed cruz ya ibak, si Cristo; et aliwa Ian siak so mabilay no ag ingen si Cristo so mabilay ed siak; tan say bilay a panbibilayan ko natan ed laman, panbibilayan ko lapu ed pananisia, say pananisia a wala ed Anak na Dios: a sikato so angaro ed siak, tan inter to so inkasikaton dili lapu'd siak. 

Gal 2:21 Ag ko ipolisay so gracia na Dios; ta no say inkatonong nagamoran ed gangan, si Cristo sirin, inatey ya andi kakanaan. 



Gal 3:1 O makulangkulang iran taga Galacia, siopa so amulag ed sikayo, a dia ed saray mata yo si Jesu-Cristo malinlinew la a nipatnag a nipasak ed cruz? 

Gal 3:2 Saya lambengat so gabay ko ya amtaen ed sikayo: Inawat yo kasi so Espiritu lapu ed saray gawa na gangan, o lapu ed indengel ed pananisia? 

Gal 3:3 Makulangkulang kayo ta Ian toloy? Anta ginmapo kayo ed Espiritu, natan balet manumpal kayo ed laman? 

Gal 3:4 Intepel yo kasi so saray bengabengatla dia ed maapa? no peteg a maapa. 

Gal 3:5 Say mangiter sirin ed sikayo na Espiritu, tan mangawa na makapakelaw ed sikayo, sikato so gawaen to pa lagi lapu'd saray gawa na gangan, o no lapu'd indengel ed pananisia? 

Gal 3:6 Onong a si Abraham sinisia to so Dios, et nibilang ed sikato ya inkatonong. 

Gal 3:7 Amtaen yo sirin a saray mananisia, sikara so anak nen Abraham. 

Gal 3:8 Tan saray sulat, dia ed inpakanengneng to nen saman a say Dios lapud pananisia patonongen to so saray Gentiles, inmona ya inpulong to so evangelio ed Abraham, ya in kuan to, Nabendicionan ira ed sika so saray amin a naciones. 

Gal 3:9 Kanian saray mananisia nabendicionan ira sirin a makapinabang ed mananisia ya Abraham. 

Gal 3:10 Ta lapag na amin a mangonor ed saray gawa na gangan, wala ra ed lepsag na pangayew: ta walan nisulat, Naayew so lapag ya ag mansiansia ed amin a bengatla ya walan nisulat ed libro na gangan, pian gawaen da ra. 

Gal 3:11 Balet maliwawa ya angapo so napatonong ed arap na Dios lapud gangan: ta, walan nisulat: Say matonong manbilay ed pananisia; 

Gal 3:12 Tan say gangan aliwan manlapu ed pananisia; no ag, Say too a mangawa ed saraman a nengneng manbilay ed saraman. 

Gal 3:13 Si Cristo dinondon to itayo ed ayew na gangan, dia ed inkaayew to lapu ed gawa tayo: ta wala a nisulat, Inayew so lapag a nibitin ed kiew: 

Gal 3:14 Ta pian say bendicion ed Abraham onsabi ed saray Gentiles lapu ed Cristo Jesus; pian lapu ed pananisia awaten tayo so sipan na Espiritu. 

Gal 3:15 Agagi, mansalita ak onong ed kaugalian na totoo: Angan say sakey a sipanan et gawa lambengat na too, man-wari no napaletan, angapo so arum a makapaneral odino makapangarum. 

Gal 3:16 Agawa lanti so saray sipan ed Abraham, tan say ilalak to. Ag to kuan, Tan saray ilalak to, singa nipaakar ed dakerakel; no ag ingen ed saksakey, Tan say ilalak mo, a sikato si Cristo. 

Gal 3:17 Saya sirin so kuan ko; Say gangan a niiter ed kayari apat a lasus tan talonplon taon, ag to nabagbag so sipan a pinaletan na Dios, ya akauna nipaakar, ed Cristo, pian paandien to so kakanaan na sipan. 

Gal 3:18 Ta no say tawir nisengeg ed gangan, ag la sirin nisengeg ed sipan: say Dios balet lapu ed sipan ginawa to so pamalangkap ed Abraham. 

Gal 3:19 Anto sirin so kakanaan na gangan? Niarum lapu ed saray kasusungay, anga ed ag isabi na ilalo a sikato so akagawaan na sipan; ya inbilin ed lepsag na saray angeles dia ed lima na sakey a manamegley. 

Gal 3:20 Et say manamegley aliwa a manamegley na sakey; balet say Dios saksakey. 

Gal 3:21 Say gangan sumpa sirin ed sipan na Dios? Andin balot; ta no say niiter a gangan nayarian to komon so mamabilay, tua a say pakapatonong nagamoran komon ed gangan. 

Gal 3:22 Balet inpukok na sulat so lapag a ganagana ed lepsag na kasalanan, pian say sipan lapu ed pananisia ed Jesu-Cristo niiter ed saray mananisia. 

Gal 3:23 Et ingen ta sanen ag ni sinmabi so pananisia, wala itayo a kinawalo ed lepsag na gangan, a nipokok nipaakar ed saman a pananisia a nipuyan ed saginonor. 

Gal 3:24 Kanian say gangan sikato so managbangat ed sikatayo pian itarok to itayo ed Cristo, tan napatonong itayo lapud pananisia. 

Gal 3:25 Balet natan ta sinmabila so pananisia, andi itayo la ed leksab na managbangat. 

Gal 3:26 Ta sikayon amin anak kayo na Dios, lapu ed pananisia ed Cristo Jesus. 

Gal 3:27 Ta lapag yo ya abinyagan ed Cristo, inkawes yo si Cristo. 

Gal 3:28 Angapo so Judio, tan Griego, angapo so aripen o bolos, angapo so laki, o bii: ta sikayon amin saksakey kayo ed Cristo Jesus. 

Gal 3:29 Tan no sikayo kien kayo nen Cristo, ontan sirin ilalak kayo nen Abraham, tan mananawir unong ed sipan. 



Gal 4:1 Balet kuan ko a leneg a say mananawid et ugaw, andi gapo'y nirumaan to ed aripen, angan sikato so katawan na lapag; 

Gal 4:2 No ag ingen wala ed lepsag na lima na saray manangiwi tan saray managalila anga ed panaon ya ingeter na ama. 

Gal 4:3 Ontan itayo met, sanen ugugaw itayo ni, wala itayo ed inkaaripen, dia ed lepsag na saray inmunan bangat na mundo: 

Gal 4:4 Balet sanen sinmabi la so inkagnap na panaon, say Dios inbaki to so Anak to, a tinmoo ed sakey a bii tan inanak ed sakop na gangan, 

Gal 4:5 Pian dondonen to so saray wala ed lepsag na gangan, pian awaten tayo so kigaton ya anak. 

Gal 4:6 Et bangta anak kayo, inbaki Dios so Espiritu na Anak to ed saray kapusoan tayo, a sikato so mantawag: abba Ama. 

Gal 4:7 Kanian aliwa ka la ya aripen, no ag ingen anak; et no anak, mananawir met ed panamegley na Dios. 

Gal 4:8 Nen samay arum a panaon, ya ag yo ni amta so Dios, nanlilinkor kayo ed saray aliwan dios, et inkawalna: 

Gal 4:9 Balet natan anta kabat yo la so Dios, ono sikayo so kabaten na Dios, panon so ipawil yo lamet ed saray mabeng tan duka a bangat, a sikara so gaba'yo a pawilen a paaripen? 

Gal 4:10 Ngingilinan yo so saray agew, tan saray bulan, tan saray panaon, tan saray taon. 

Gal 4:11 Natatakot ak ed sikayo, onpan lamang maapa so inpankesawkesaw ko ed sikayo. 

Gal 4:12 Pikasik ed sikayo, agagi, a magmaliw kayo komon a singa siak, ta siak singa ak sikayo. Angapoy lames a ginawa yo ed siak: 

Gal 4:13 Balet sikayo amta yo, a lapu ed beblay na laman nen inmuna a panaon inpakabat ko ed sikay so evangelio: 

Gal 4:14 Et ag yo binalaw tan ag yo minodmura so katoksoan ya wala nen saman dia ed laman ko; no ag ingen inawat yo ak a singa sakey ya angel na Dios, salanti singa si Cristo Jesus. 

Gal 4:15 Iner la sirin so kawalaan na kapalaran yo? ta itdan ta kayo na pamintuaan, a no nayari komon, saray dilin mata yo sinukit yo ra ya initer yo komon ed siak. 

Gal 4:16 Nagmaliw ak ta sirin a kabosol yo, dia ed inpangibagak ed sikayo na tua? 

Gal 4:17 Sikara wala so seseg dan mananap ed sikayo balet aliwan maong; no ag ingen, gabay da kayo ya ipaway, pian sikayo ed pagaan yo ra. 

Gal 4:18 Balet maong so panagkapagaan dia ed siansia a maong, ya aliwa lambengat no wala ak ya akaarap ed sikayo. 

Gal 4:19 Ana'ko ra ya ankekelag, a sikayo so pawilen ko lamet a panpasakitan a yanak, anga ed nagawa ed sikayo si Cristo-- 

Gal 4:20 Balet, gabay ko komon so walan kaarap yo natan, tan umanen ko so voces ko; ta wala ak a manduarua nipaakar ed sikayo. 

Gal 4:21 Ibaga yo pa ed siak, sikayon magabay a manayam ed lepsag na gangan, ag yo nadngel so gangan? 

Gal 4:22 Ta walan nisulat, a si Abraham walay duaran anak to a lalaki, sakey dia ed aripen a bii tan sakey dia ed biin bolos.

Gal 4:23 Balet say anak na bii ya aripen, nianak ed onong na laman; ingen say anak na bii a bolos, nianak ed panamegley na sipan. 

Gal 4:24 Et sarayan bengatla walay kabaliksan da: ta sarayan bibii sikara so duaran sipan; say sakey dia ed palandey na Sinai, ya angyanak na aripen, a sikato si Agar. 

Gal 4:25 Ta say Agar sikato so palandey na Sinai, dia ed Arabia, a sikato so ontopak ed Jerusalem natan; ta wala ed kaaripen pa pati saray anak to. 

Gal 4:26 Balet saman so Jerusalem ya wala ed tagey sikato'y bolos, a sikato'y ina mi a lapag. 

Gal 4:27 Ta walan nisulat, Manliket ka, lepes ya ag ka mananak: Mangigalang tan eyag ka, sika ya andi ka ed panpasakit ed pananak: Ta dakdakel so saray anak na kinaindan nen samay wala so asawa to. 

Gal 4:28 Kanian, agagi, sikatayo, singa si Isaac, anak itayo na sipan. 

Gal 4:29 Et ingen singa nen saman a say nianak ed onong na laman, oosilan to so nianak onong ed Espiritu, ontan met natan. 

Gal 4:30 Balet anto so kuan na sulat? Patainanen mo so aripen a bi-i tan say anak to; ta say anak na aripen a bii ag mitatawir naani ya iba to so anak na bii a bolos. 

Gal 4:31 Natan, agagi, ag itayo anak na bii ya aripen, no ag ingen say bii a bolos. 



Gal 5:1 Dia ed kabobolos sikatayo so inbolos nen Cristo; magnayon kayo sirin, tan ag kayo la pasakop lamet ed lepsag na pako na inkaaripen. 

Gal 5:2 Nia, siak si Pablo kuan ko ed sikayo, ya, no awaten yo so panagpagalsim, angapo naani so pinanabang yo ed Cristo.

Gal 5:3 On, et oliten ko lamet ya ipamintua ed amin a too a manpagalsim, ya sikato so natilak a napasoot a mangawa ed amin a gangan. 

Gal 5:4 Andian kayo nipaakar ed Cristo, sikayo a manpipilalek a napatonong nisengeg ed gangan; naplag kayo a nanlapu ed gracia. 

Gal 5:5 Ta sikatayo lapu ed Espiritu alagden tayo so ilalo ed pakapatonong nisengeg ed pananisia. 

Gal 5:6 Ta dia ed Cristo Jesus angan say inpampagalsim angapo so daiset a kablian to, angan say ag panpagalsim; no ag salambengat so pananisia a nagawa lapu ed aro. 

Gal 5:7 Mambabtik kayo nen saman a maong; siopa so anebel ed sikayo, pian ag yo onoren so tua? 

Gal 5:8 Sayan pangokoyong aliwan lapu ed saman so mantawtawag ed sikayo. 

Gal 5:9 Say daiset a levadura palebagen to ya amin so masa. 

Gal 5:10 Siak ilaloan ta kayo ed Katawan, ya andi arum a pakanonoten yo: ingen say mangogonigon ed sikayo, sikato so naokom, ya angan siopaman. 

Gal 5:11 Balet siak, agagi, no ipopolpulong ko ni so panpagalsim, akin et manaako ak ni na pangoosil? no ontan tinmonda la so kagapolan ed cruz. 

Gal 5:12 Salamat pa komon no napegpegan met so saray mangogonigon ed sikayo. 

Gal 5:13 Ta sikayo, agagi, atawag kayo ed kabobolos; salambengat ya ag yo agamilen komon so inkabolos nipaakar ed kakanaan na laman, no ag ingen lapu ed aro magmaliw kayo ya ariripey sakey tan sakey. 

Gal 5:14 Ta say amin a gangan ed saya a saksakey a salita so kasumpalan to; Aroen mo so kaparam a too onong ed sikan dili. 

Gal 5:15 Balet no sakey tan sakey mankeketketan kayo tan manaakmonan kayo, manlikas kayo ta ompan makapanoopotan so sakey tan sakey ed sikayo. 

Gal 5:16 Balet ikuan ko, Manakar kayo ya onong ed Espiritu, tan ag yo oonoren to saray kaalakan na laman. 

Gal 5:17 Ta say agapen na laman sumpa ed Espiritu, et say Espiritu sumpa ed laman; ta saraya mansumpaan ira ed sakey tan sakey: kanian ag yo komon gawaen so gaba'yo. 

Gal 5:18 Balet no itotonton kayo na Espiritu, andi kayo ed lepsag na gangan. 

Gal 5:19 Natan sankapatnagan so saray gawa na laman, a sikara ya: pikakalugoran, karutakan, kaalakan na laman. 

Gal 5:20 Pididios ed saray talintao, panaganito, panbobosolan, pankokolkol, imon, sanok, pansesepakan, inkaapagapag, saray pamikpikewet ed pananisia, 

Gal 5:21 Saray sibletan, panpapateyan, panagbuanges pandoroypo, tan saray miolibay ed saraya; a sikara so ipasakbay ko ed sikayo: onong ya inpasakbay ko la, ya saray mangawa ed sarayan nengneng ag da natawir so nanarian na Dios. 

Gal 5:22 Balet say bunga na Espiritu sikato so aro, liket, deen kasungdoan, kaoyamoan, kaabigan, sisia. 

Gal 5:23 Tayadno, dangka: angapo so gangan ya onsumpa ed sarayan nengneng. 

Gal 5:24 Tan saray kien nen Cristo, inpasak da la ed cruz so laman a pati saray kakanaan na linawa'ra tan kaalakan na laman da. 

Gal 5:25 No manbilay itayo ya onong ed Espiritu, manakar itayo met komon onong ed Espiritu. 

Gal 5:26 Ag itayo komon mapaagum ed maapan dayew, a pasanoken so sakey tan sakey, a mansisibletan so sakey tan sakey. 



Gal 6:1 Agagi, no wala so nasagmakan ed anton pankasalananan, sikayo a naespirituan sikato komon so ipawil yo ed espiritu na tayadno; ya motekteken mo so inkasikan dili, ta ompan lamang natokso ka met. 

Gal 6:2 Mantatarokan kayo na awit na sinansakey, tan sumpalen yo ya ontan so gangan nen Cristo. 

Gal 6:3 Ta no say sakey a too manisisip ya wala so daiset a kakanaan to, anta andigapon mogmo, say inkasikaton dili tilaan to. 

Gal 6:4 Kanian balang sakey patnagen to komon so gawa ton dili, et dia ed ontan wala naani sirin so like'to nipaakar ed sikato. 

Gal 6:5 Ta balang sakey taroken to naani so awi'ton dili. 

Gal 6:6 Ta say babangatan ed salita na Dios minabang komon ed saman so mangibangat dia ed amin a kaabigan. 

Gal 6:7 Ag kayo komon nalingo; Say Dios ag nayarin naludlurey: ta say antokaman ya itanem na too satan met so anien to. 

Gal 6:8 Ta say mantanem na nipaakar ed laman ton dili, dia ed laman manani na kabolok; balet say mantanem na nipaakar ed Espiritu, dia ed Espiritu manani na bilay ya andi anga. 

Gal 6:9 Ag itayo sirin komon nakesawan a mangawa na maabig: pian dia ed panaon to manani itayo, no ag itayo pinmakil. 

Gal 6:10 Ontan sirin, onong a wala so kiambegia mangawa itayo na maabig ed saray amin, nagkalalo ed saray kaamong na pananisia. 

Gal 6:11 Nengnengen yo no panon so kinabaleg na sulat ya insulat ko ed dilin limak. 

Gal 6:12 No kaonongan so saray maliket ed kaabigan na laman, saraya papasooten da kayo a manpagalsim; salambengat pian ag ira napasegsegang ed pangoosil nisengeg ed cruz nen Cristo. 

Gal 6:13 Ta angan saray dili a nanpagalsim, ag da oonoren so gangan; et ingen gabay dakayo a manpagalsim, pian napagloria'ra ed laman yo. 

Gal 6:14 Balet arawi pa komon ed siak so pangloriak no ag dia ed cruz na Katawan tayo a Jesu-Cristo, a lapu ed sikato say mundo nipasak ed cruz ed siak, tan say siak dia ed mundo. 

Gal 6:15 Ta dia ed Cristo Jesus angan say panpagalsim angapo so kablian to, angan say ag panpagalsim, no ag say balon pinalsa. 

Gal 6:16 Et saray amin a manakar onong na sayan totontonan, deen pa komon tan panangasi so onakseb ed sikara; tan dia ed Israel na Dios. 

Gal 6:17 Manlapu ed natan anga ed arapen angapo komon so makagonigon ed siak; ta siak tarok ko ed laman ko so saray tanda nen Jesus. 

Gal 6:18 Agagi, say pamalangkap na Katawan tayo a Jesu-Cristo komon so wala ed espiritu yo. Amen. 

PANGASINENSE Colossians


Col 1:1 Si Pablo, sakey ya apostol nen Cristo Jesus ed panamegley na linawa'y Dios, tan si Timoteo ya agi tayo, 

Col 1:2 Dia ed saray sasantos tan matoor ya agagi ed Cristo ya wala ra ed Colosas: Gracia komon so wala ed sikayo tan deen a manlapu ed Dios ya Ama tayo. 

Col 1:3 Misalamat kami ed Dios ya Ama na Katawan tayo'n Jesu-Cristo, a pikakasi mi kayo'n naynay, 

Col 1:4 A nadngel mi pananisia yo ed Cristo Jesus, tan say aro ya wala ed sikayo a nipaakar ed amin day sasantos, 

Col 1:5 Lapu'd ilalo a sikato so inyatol ed tawen ya onkana ed sikayo, a sikato so nadngel yo nen saman ed salita'n matua na evangelio, 

Col 1:6 A sikato so sinmabi ya anga ed sikayo; onong na ontan met ed amin ya mundo mangiiter na bunga tan ontotobo singa say gagawaen to met ed sikayo, nanlapu ed agew ya inpakadngel yo tan inpakapikabat yo na gracia'y Dios ed katuaan; 

Col 1:7 Onong na inpakaaral yo ed kinen Epafras, si inaro tayo ya iba ed inkaaripen a sikato so sakey a matoor a ministro nen Cristo a lapud sikatayo. 

Col 1:8 A sikato met so angipaliwawa ed sikami na aro yo dia ed Espiritu. 

Col 1:9 Lapu ed sayan sengegan sikami met, nanlapu ed agew ya inpakadngel mi, andi tonda min mankerew tan mangawa na pikakasi a nipaakar ed sikayo, pian napano kayo komon na kakabatan na linawa to ed amin a karonongan a maespiritu tan pakatalos, 

Col 1:10 Mankorang kayo a makana ed Katawan ya onarap ed amin a makapaliket, mamabunga ed ganagana'n maabig a gawa, tan onbaleg ed kakabatan na Dios; 

Col 1:11 Apabiskeg na amin a pakayari, unong ed biskeg na gloria to, nipaakar ed amin ya anos tan andukey a panagtepel a tinekepan na gayaga; 

Col 1:12 A misasalamat ed Ama, a sikato so nangawa ed sikatayo ya onkana'n minabang ed tawir na saray santos ed silew; 

Col 1:13 Sikato'y angilaban ed sikatayo ed biskeg na kabilungetan, tan angyalis ed sikatayo ed panaria'y Anak na aro to; 

Col 1:14 A dia ed sikato so kawalaan na karundon tayo, say pamerdona ed saray kasalanan tayo: 

Col 1:15 A sikato so talintao'y Dios ya ag nanengneng, say pangoloan ed min a pinalsa; 

Col 1:16 Ta dia ed sikato apalesa so amin a bengatla, dia ed katawenan tan tapew na dalin, saray bengatla a nanengneng tan bengabengatla'n ag nanengneng, angan saray tronos odino saray pakauley odino saray panuleyan odino saray pakayari; amin a bengatla apalsa ed panamegley to tan nipaakar ed sikato; 

Col 1:17 Tan sikato so wala ed unaan na amin a bengatla, tan amin a bengatla atogiop ed sikato. 

Col 1:18 Tan sikato so olo na laman, a say iglesia; ya sikato so gapo, a pangoloan ed saray inaatey; pian dia ed amin a bengatla sikato so wala ed katageyan. 

Col 1:19 Ta sikato so pinaabig na Ama pian dia ed sikato manayam ya ami penel; 

Col 1:20 Tan dia ed kakanaan to ipolang to so amin a bengatla ed sikato'n dili, bangta ginawa to so kareenan ed panamegley na dala ed cruz to; lapu ed sikato, kuan ko, angan saray bengatla ed tapew na dalin, odino saray bengatla dia ed saray katawenan. 

Col 1:21 Tan sikayo, dia ed panaon a linmabas niarawi tan nibusol dia ed linawa yo ed saray mauges a gawa yo, 

Col 1:22 Et natan inpolang to kayo ed sankabokel a laman to dia ed panamegley na ipapatey, pian ipatnag to kayo a santos tan angapo so pangidalman tan agnabalaw ed arap to; 

Col 1:23 No ontan a mansiansia kayo ed pananisia, malet tan magnayon, tan ag naekal ed ilalo na evangelio a nadngel yo a sikato so nipulong ed amin a pinalsa ed leksab na tawen; a dia ed saya, siak a ni Pablo, agawa ak a sakey a ministro. 

Col 1:24 Natan magayaga ak ed saray pantetepel ko a nisengeg ed sikayo, tan isampal ko ed laman ko so onkukulang ed saray kaermenan nen Cristo a nisengeg ed laman to, salanti say iglesia; 

Col 1:25 A dia ed saya agawa ak a sakey a ministro unong ed panangipia na Dios a niiter ed siak a nipaakar ed sikayo a manumpal na salita'y Dios, 

Col 1:26 Salanti say misterio ya wala'n akaamot a nanlapu lad amin a taon tan saray kailalakan: balet natan wala a pinmatnag ed saray sasantos to, 

Col 1:27 A dia ed sikara apaliket so Dios a mangipatnag no dinan so kayamanan na gloria na saya'n misterio ed laet na saray Gentiles, a dia ed sikayo si Cristo, so ilalo ed gloria: 

Col 1:28 A sikato so Ibeliaw mi, a bibiline'y amin a totoo tan babangatan ya ami totoo ed amin a karonongan, ta pian nayarian mi ya ipatnag so ganagana ray totoo'n ayadyari ed Cristo; 

Col 1:29 A dia ed saya, mansagpot ak ni'n misosomalan unong ed gagawaen to, a sikato so ongagawa ed siak a sankamapanyarian. 



Col 2:1 Ta labay ko komon a nakabatan yo so ontan la'n kinabalgan na panseseet ko a nipaakar ed sikayo, tan dia ed saray taga Laodicea, tan nipaakar ed saray amayamay ya agda ni anengneng so lupak ed laman; 

Col 2:2 Pian saray kapusoan da komon so naligliwa, bangta sikara so mikakasakey ed aro, tan dia ed amin a kayamanan a napnek na pakatalos, pian nakabatan da so misterio na Dios, a salanti si Cristo, 

Col 2:3 Ya wala' ra ed sikato ya amin ya akaamot so saray kayamanan na karonongan tan pakatalos. 

Col 2:4 Kuan ko so saya, pian ag kayo komon napalingo ed panangayat na salita. 

Col 2:5 Ta angan andi ak ya akaarap ed laman, balet wala ak ya ibayo ed espiritu, a magaygayaga tan mangiimano na okso'yo, tan say kaeletan na pananisia yo ed Cristo. 

Col 2:6 Unong na inpangawat yo sirin ed Cristo Jesus a Katawan, ontan so panakar yo ed sikato, 

Col 2:7 Linmamot tan nipaalagey ed sikato, tan nipaletneg ed pananisia yo, a singa say inkibangat yo, ya ondaak ed pisasalamat, 

Col 2:8 Manasikaso kayo ta onpan wala so mangawa na deral ed sikayo lapu ed filosofia to tan andi kakanaan a panamalingo, unong na daan ya ugali na totoo, unong ed saray dinaralin a bangat na mundo, tan aliwa'n unong ed Cristo: 

Col 2:9 Ta dia ed sikato manayam ya ami kapnekan ed inka-Dios a nipaakar ed laman, 

Col 2:10 Tan dia ed sikato agawa kayon nagnap, a sikato so olo na amin a pakauley tan pakayari: 

Col 2:11 A dia ed sikato met agalsiman kayo ed galsim ya ag ginawa na saray lima, dia ed panlokpos yo na laman yo dia ed galsim nen Cristo; 

Col 2:12 Ya apitabon kayo ed sikato ed binyag, a dia ed saya met akapibilay kayo ed sikato ed kakanaan na pananisia dia ed gagawaen na Dios, a sikato so amabangon ed sikato ed saray inaatey. 

Col 2:13 Bangta, inatey kayo lapud saray kasalanan yo tan say ag inkagalsiman na laman yo, sikayo, kuan ko, pinabilay to kayo ya inpiolop ed sikato, bangta pinerdona to so amin a kasalanan tayo; 

Col 2:14 A binoral to so inkipoger ya onsumpa ed sikatayo a nisulatan na gangan a pamairap ed sikatayo: tan sikato so inekal to ed dalan, a inpasak to ed cruz; 

Col 2:15 Bangta nilokpos to so saray pakauley tan saray pakayari, sikato ginawa to ra a nenengnengen a sariapatnagan, a panangiparongtal ed sikara a tinaltalo to ra ed saya. 

Col 2:16 Angapo komon sirin so too a mangokom ed sikayo nipaakar ed panangan, odino kakainum, odino nipaakar ed agew na fiesta, odino ed balo a bulan, odino ed agew na sabaton: 

Col 2:17 A sikara so sakey ya anino na saray bengatla ya onsabi; bangbalet say laman sikato so kayarian nen Cristo. 

Col 2:18 Angapo komon so too a manakew ed sikayo na tumang yo lapu ed sakey a mabolos a panag-uyamo tan panangigalgalang na saray angeles, a miayam ed saray bengatla a sikato so anengneng to, a nanpangta ya andi kakanaan lapu ed liknaan na laman to, 

Col 2:19 Tan ag onpeket na malet ed Olo, a dia ed sikato amin a laman, bangta pinagaan tan inpantitipon na saray nanlalangoan tan saray olaolat, ombaleg ed pamabaleg na Dios. 

Col 2:20 No inatey kayo ya akidamay ed Cristo nanlapu ed saray bangat na mundo, akin et singa kayo manbibilay ed mundo, yoonor yo so inkasikayo'n dili ed saray bilin, 

Col 2:21 Ag yo e-egnaan, ag yo tawayan, agyo diwiten 

Col 2:22 (Amin iratan a bengatla mangibalang ed panangikana), a singa saray gangan tan bangat na katooan? 

Col 2:23 A saraya wala'n tua so nengneng da a karonongan ed mabolos a panangigalang tan kaoyamoan, tan kadusaan na laman; et ingen saratan angapo so kakanaan da a mamaat ed panangaboloy na laman. 



Col 3:1 No apabangon kayo sirin a niolop ed Cristo, anap yo so saray bengatla ya wala ed tagey, a kawalaan nen Cristo ya akayorong ed kawanan na Dios. 

Col 3:2 Nonot yo so saray bengatla ya wala ed tagey, aliwan saray bengatla ya wala ed tapew na dalin. 

Col 3:3 Ta inatey kayo la, tan say bilay yo niamot a kaolop nen Cristo ed Dios. 

Col 3:4 Bang si Cristo, a sikato so bilay tayo, nipatnag naani, nipatnag kayo met naani ed sikato dia ed gloria. 

Col 3:5 Pateyen yo sirin so kabiangan yo ya wadia ed tapew na dalin; panaglawan, inkarotak, kaalakan, mauges a getma, tan agum, say panagdayew ed talintao; 

Col 3:6 Nipaakar ed saraya sikaray sengeg na isabi ingongot na Dios ed saray anak na kasognaran; 

Col 3:7 A dia ed saratan so nanakaran yo met nen saman, nen nanbilay kayo ed saraya. 

Col 3:8 Balet natan iyarawi yo met so saratan ya amin; pasnok, ingongot, mauges a nonot, inkalabir a makapabaing a salita ya onpaway ed sangi yo: 

Col 3:9 Ag kayo mantitilaan; bangta nilakseb yo so too'n daan a pati saray gawa to, 

Col 3:10 Tan wala so insolong yo a balo'n too, a sikato so pinasimbalo nipaakar ed kakabatan a nipara ed talintao na amalsa ed sikato: 

Col 3:11 A diman ag nayari ya wala so Griego tan Judio, panag-galsim tan ag panag-galsim, too ed takel, taga Escita, aripen, bolos; no ag si Cristo so amin, tan dia ed amin. 

Col 3:12 Mampales kayo la sirin, a singa saray pinili Dios, sasanto tan inararo, sakey a puso a maabagey, maong a linawa, kaoyamoan, kadeenan, kasondoan; 

Col 3:13 Mantetepelan so sakey tan sakey, tan manpipirdonaan so balang sakey, no say siopaman a too wala so pangidalman to ed siopaman; onong ed impamirdona na Katawan ed sikayo, ontan met so gawaen yo: 

Col 3:14 Tan lalo la ed saraya ya amin a bengatla ikawes yo so aro, a sikato so singer yo ed inkayadyari. 

Col 3:15 Tan manari komon so deen nen Cristo ed kapusoan yo, a dia ed sikato met atawag kayo a saksakey a laman; tan sikayo komon so misalsalamat. 

Col 3:16 Manayam komon so salita nen Cristo ed sikayo a sankayamanan ed amin a kakabatan: bangatan tan bilinen so sakey tan sakey ed saray salmo tan saray himno, tan saray kanta a maespiritu, kankantaen a katekep na gracia ed kapusoan yo a nipaakar ed Dios. 

Col 3:17 Tan amin a gawaen yo, dia ed salita odino gawa, gawaen yo ya amin ed ngaran na Katawan tayo a Jesus a misalsalamat kayo ed Dios ya Ama lapu ed sikato. 

Col 3:18 Asawan bibi-i, wala kayo ed pakauley na saray kaasawaan yo, onong ed sikato so manepeg ed Katawan. 

Col 3:19 Asawan lalaki, aro yo so saray kaasawaan yo, tan ag kayo magmaliw ya ampait ed sikara. 

Col 3:20 Anak, ontolo'kayo ed saray kaatengan yo ed amin a bengabengatla, ta saya sikato so makapaliket ed Katawan. 

Col 3:21 Atateng, ag yo paningongoten so saray anak yo, pian ag ira komon naekalan na linawa. 

Col 3:22 Ariripen, ontolo'kayo ed amin a bengabengatla ed saray kakatawan yo onong ed laman; aliwa a linkor ed mata, a singa saray managpaliket ed saray totoo, no ag dia ed malinis a puso, a tekepan na takot ed Katawan: 

Col 3:23 Dinan man a gawaen yo, gawaen yo'n mabolos, a singa nipaakar ed Katawan, et aliwan dia ed saray totoo: 

Col 3:24 Kabaten yo ya awaten yo ed Katawan naani so tumang a tawir: manlinkor kayo ed Cristo'n Katawan. 

Col 3:25 Ta say mangawa na aliwaliwa mangawat lamet naani lapu ed aliwaliwa a ginawato: et angapoy iduduma to ed saray totoo. 



Col 4:1 Kakatawan, ipakana yo ed saray aripen yo so matunong tan maptek; kabaten yo ya wala so Katawan yo met ed tawen. 

Col 4:2 Mansiansia kayo a malet ed pikakasi a panpuyatan yo a tekep na pisasalamat; 

Col 4:3 Tan sakey pikasi yo kami met, pian say Dios ilukasan to kami komon na pinto a nipaakar ed salita, a mangisalita na misterio nen Cristo, a lapu'd say a wala ak met ya abalor: 

Col 4:4 Pian sikato komon so niparongtal ko, onong na nepeg ko'n salitaen. 

Col 4:5 Mankurang kayo'd karonongan ed saray wala ed paway, a dondonen yo so panaon. 

Col 4:6 Say salita yo komon natekepan lawas na liga, alaokan na asin, pian nakabatan yo no panon so nepeg yo a yebat ed balang sakey. 

Col 4:7 Amin a nipaakar ed siak ipakabat naani ed sikayo nen Tiquico, a say inararo ya agi tan matoor a ministro tan ibak a managlinkor ed Katawan: 

Col 4:8 A sikato so inbakik ed sikayo a nisengeg ed sayan kanonotan, pian nakabatan yo so kipapasen mi, ta pian naligliwa to komon so kapusoan yo; 

Col 4:9 A miolop ed Onesimo, say matoor tan inararo ya agi, a sikato so sakey ed sikayo. Ipakabat da naani ed sikayo so amin a bengatla ya agawa dia. 

Col 4:10 Si Aristarco ya ibak ya inpangaw lugayan to kayo, tan si Marcos, a kapinsan nen Bernabe (ya angawat kayo na bilin a nipaakar ed sikato; no wala ed sikayo, awaten yo), 

Col 4:11 Tan si Jesus, a tatawagen na Justo a sikara so apigalsim: sikaraya labat so ibibak ed kimey nipaakar ed panarian na Dios, totoo ya alimbawa'ra so sakey a ligliwa ed siak. 

Col 4:12 Si Epafras, a sikato so sakey ed sikayo, sakey ya aripen nen Cristo Jesus, lugayan to kayo, ya andi ebas so panseseet to ed kaabigan yo ed saray pikakasi to, pian magnayon kayo ya ayadyari tan napasekderan kayo ed amin a linawa'y Dios. 

Col 4:13 Ta sikato so tasian ko, a dakel so sagpo'to nipaakar ed sikayo tan dia ed saray taga Laodicea, tan dia ed saray taga Hierapoles. 

Col 4:14 Si Lucas, ya inararo a mananambal, tan Demas lugayan da kayo. 

Col 4:15 Lugayan yo so saray agagi ya wala ed Laodicea, tan Nimfas, tan say iglesia ya wala ed abung da. 

Col 4:16 Et no saya'n sulat abasa la ed kasiksikanan yo, ontan met ya ipabasa yo ed iglesia na saray taga Laodicea; tan basaen yo met so sulat a manlapu ed Laodicea. 

Col 4:17 Tan ikuan yo ed Arquipo, Likas mo so inkaministrom ya inawat mo ed Katawan, ta sikato so sumpalen mo. 

Col 4:18 Say panangilugay ko sinulatan na dili'n limak, Pablo. Nonot yo so saray inkabalor ko. Say gracia komon so wala ed sikayo. 

PANGASINENSE 1 PETER


1Pe 1:1 Si Pedro ya apostol nen Jesu-Cristo ed saray apili ya sankaili a nikayat ed Ponto, Galacia, Capadocia, Asia tan Bitinia, 

1Pe 1:2 Onong ed gendat la a pikakabat na Dios Ama, dia ed panamasanto na Espiritu, ed katotolok tan inkawalsikan na dala nen Jesu-Cristo: Gracia tan kareenan komon so ondakel ed sikayo. 

1Pe 1:3 Nagalang so Dios tan Ama na Katawan tayo a Jesu-Cristo, ya unong na baleg a panangasi to pinabilay to itayo lamet ed mabilay ya ilalo, lapu ed inkioli ed bilay nen Jesu-Cristo, nanlapu ed saray inaatey, 

1Pe 1:4 A mankayarian na tawir ya ag naderal, tan ag narumsisan tan ag naumas a dia ed katawenan nigana ed sikayo: 

1Pe 1:5 A natatalima ed pakayari Dios, lapu ed pananisia ed kilalaban ya atadia a nipanengneng ed kaonoran ya agew. 

1Pe 1:6 A sikato so panliketan yo na baleg, angaman nagonigon kayo lani natan na saray nambabangil a katoksoan, no ontan so nakaokolan, 

1Pe 1:7 Pian say pakapamintuaan na pananisia yo, a mamabli nen say balitok, ta saya et naderal, angaman nisali ed apuy, naalmo ed dayew, gayaga tan galang yo no ompanengneng si Jesu-Cristo: 

1Pe 1:8 Ya angan ag yo nanengneng aroen yo; a no sisiaen yo angaman ag yo nanengneng natan, panliketan yo na agnibalikas tan agnasabsabaan a gloria; 

1Pe 1:9 Dia ed pakagamor yo na bunga na pananisia yo, salanti say kilalaban na kamarerwa yo. 

1Pe 1:10 Nipaakar ed saya'n kilalaban, saray profetas ya angiprofeta na nisesengeg ed pamalangkap ya onsabi ed sikayo, inosisa tan ina-nap da a maseseg: 

1Pe 1:11 Inopapet da no kapigan tan dinan ya agew so ingetar na Espiritu nen Cristo ya wala ed sikara, ya angipasakbay na saray kairapan nen Cristo tan saray onsaginonor a gayaga. 

1Pe 1:12 Ya sikaray nipuyanan ya aliwa'n dia ed sikara lambengat, no ag dia ed sikayo, inpakana ra so saray bengatla ya agagamil ya ipasakbay natan ed sikayo na saray angipulong na kalar dia ed panamegley na Espiritu Santo a nibakin nanlapu ed tawen; saraya a bengatla so kaliktan na saray angeles a nanengneng. 

1Pe 1:13 Lapu'd saya balkesan yo so saray banel na kanonotan yo, mandangka kayo tan manilalo kayo a nagnap ed pamalangkap a nitarok ed sikayo no ompatnag si Jesu-Cristo: 

1Pe 1:14 Unong na anak na katooran dia ed ag yo pinunong ed saray ugagep yo wari nen wala kayo ni ed katikeyan na kanonotan: 

1Pe 1:15 No ag ingen, unong a say anawag ed sikayo et masantos, masantos kayo met komon ed ganaganay panagbilay, 

1Pe 1:16 Ta nisulat ya: Masantos kayo komon ta masantos ak. 

1Pe 1:17 Tan no ontawag kayo na Ama ed sikato, salanti mangokom ed saray totoo ya andi intalonggaring no ag unong ed gawa na sakey tan sakey, mansiansia kayo komon a maitatakot legan yo ed pankukurang; 

1Pe 1:18 Bang ta amta yo ya aliwa'n dia ed panamegley na maidederal a bengatla a singa say pilak tan balitok so impakarondon ed sikayo ed saray andi kakanaan a panagbilay yo ya abangonan yo ed saray atateng yo; 

1Pe 1:19 No ag ingen dia ed panamegley na mabli'n dala, a singa dala na sakey a cordero ya andi dumsis tan tilol, salanti say dala nen Cristo: 

1Pe 1:20 Ya ataria la a tua nen ag ni apalsa so mundo, nipatnag balet ed saraya ya onor ya agew lapu ed sikayo, 

1Pe 1:21 A lapu ed sikato manisia kayo ed Dios ya amaoli ed sikato ed bilay tan angiter ed sikato na gloria; pian say pananisia tan ilalo yo wala ed Dios. 

1Pe 1:22 Dia ed inpakalinis na kamarerwa yo lapu'd katotolok yo ed katuaan, dia ed panamegley na Espiritu, ed agnaomas ya aroan na sanaagi, manaaroan kayo komon a malet ya anga ed utel na puso yo: 

1Pe 1:23 Sarag ta sinmibual kayo lamet ed aliwa'n dia'd maidederal a bini no ag dia'd ag naderal, lapu'd panamegley na salita'y Dios, a manbilay tan magnayon ya andi anga. 

1Pe 1:24 Ta, Ami laman kapara to so dika, Tan ami karayewan na too singa bolaklak na dika. No amagaan so dika, say bolaklak naplag: 

1Pe 1:25 Bangbalet say salita na Katawan magnayon ya anga ed anga. Et sikaraya so salita na maong a balita ya impulong ed sikayo. 



1Pe 2:1 Dia sirin ed pangekal yo na ganagana'y kaugsan, tan ganagana'ray saol, tan saray panangonkonwari, siblet, tan ganagana'y panamauges, 

1Pe 2:2 Panpilalekan yo komon, a singa saray kapangyanak ya ugugaw, so gatas a maespiritu ya andian na saol to a mamabaleg ed sikayo ed kilalaban: 

1Pe 2:3 No asali yo la a say Katawan et mapalangkap; 

1Pe 2:4 A sikato so pikasakeyan yo a singa mabilay a bato ya ininglit a peteg na totoo, bangbalet pinili na Dios, mabli, 

1Pe 2:5 Sikayo met, ya aliling yo so mabilay a bato, nipaalagey kayo'n sakey ya abung a maespiritu tan masantos ya inkasacerdote a mangisaklang na saray maespiritun bagat, makapaliket ed Dios lapu ed Jesu-Cristo. 

1Pe 2:6 Lapu ed saya nilugan met ed sulat: Nia ya igaton ko ed Sion so manona a bato na cimiento, apili, mabli: Tan say manisia ed sikato ag nabaingan naani. 

1Pe 2:7 Sikato sirin so galang ed sikayo a manisia; bangbalet dia ed saray matulay. Say bato a saray manamaalagey ag da nilabay, Sikato met lanlamang so agawa ya olo na cimiento, 

1Pe 2:8 Tan sakey a bato a katiroran, tan sakey a bato a kabaingan; Ta atiror ira ed salita, ta matulay ira; sikato met so nipasenan da. 

1Pe 2:9 Bangbalet sikayo so apili a kapolian, peteg ya inkasacerdote, masantos a nacion, sakey a baley na Dios a dilin kayarian to, ya mangibelyaw na karlangan na saman so angekal ed sikayo ed kabilungtan, ta tinawag to kayo ed makapakelaw a silew to: 

1Pe 2:10 Sikayo a dia ed saray apalabas a panaon aliwa kayo nen saman a baley, natan balet baley kayo na Dios: a dia ed apalabas a panaon ag yo agamoran so panangasi: natan balet agamoran yo so panangasi. 

1Pe 2:11 Inararok ira, pikasik komon ed sikayo, a singa sankaili tan manakarakar, ya italirak yo komon so kalamanan na lawan, ya mibakal ed kamarerwa; 

1Pe 2:12 Masimpit komon so tongtongan yo ed utel na saray bugkalot, pian dia ed panalabutob da ed sikayo a singa managawa na mauges nitandoro ra so Dios ed agew na idalaw to, lapu ed saray maong a ginawgawa yo a naimatonan da. 

1Pe 2:13 Toloken yo so ganagana a pakauley na too, nisengeg ed Katawan: unong ed ari, a singa katagtageyan; 

1Pe 2:14 Odino dia ed saray gobernador, ya igangan to a mamales ed saray managgawa na mauges, tan mangiter na galang ed saray managgawa na maong. 

1Pe 2:15 Ta saya so linawa'y Dios, a dia ed pangawa yo na kaabigan padeenen yo so ag pikakabat na saray totoo'n makulangkulang: 

1Pe 2:16 Unong ed bolos kayo, ya aliwa a say aagamilen yo ya inkablos sikato so sakbong na kaugsan, no ag ingen lapu ed aripen kayo'y Dios. 

1Pe 2:17 Igalang yo so amin a totoo. Aroen yo so impanaagi, Takutan yo so Dios. Igalang yo so ari. 

1Pe 2:18 Ariripen, ontolo'kayo a sitatakot ed saray katawan yo; ag bengat dia ed saray maong tan mapangasi no ag ontan met ed saray masebeg. 

1Pe 2:19 Ta saya so makapaliket, no sakey a too et nagongonigon tan mantepel na ag onkatunongan a panamairap, nisesengeg ed conciencia to ed arap na Dios. 

1Pe 2:20 Ta anto bilang a karayewan, no dia ed pankasalanan yo, tan natamtampal kayo, itepel yo? bangbalet no dia ed pangawa yo na kaabigan tan napasegsegang kayo tan itepel yo, saya'n peteg so makapaliket ed Dios. 

1Pe 2:21 Ta saya so inkatawag yo: ta si Cristo nairapan met lapu ed sikayo, dia ed impangitilak to na panoliranan, pian tomboken yo so baka'to: 

1Pe 2:22 Ya angapo'y ginawa to'n kasalanan, andi bengatla'n kapaklapan ya anengneng ed sangi to: 

1Pe 2:23 Ya sanen ayewayewen da ag to binmales ya angayew; sanen apagpairap ag naningongot; no ag ingen inmatalek to so laman to ed manangiter na tunong: 

1Pe 2:24 Ya sikato'n dili inako to so kasalanan tayo ed laman to dia ed tapew na kiew, pian no inatey itayo ed kasalanan, manbilay itayo ed katunongan: atambal kayo na saray suga'to. 

1Pe 2:25 Ta sikayo wari ontatalin ya singa ovejas; natan balet pinmawil kayo ed Pastor tan Obispo na saray kamarerwa yo, 



1Pe 3:1 Ontan met, sikayo'ran asawan bibi-i, toloken yo komon so saray dili'n kaasawaan yo; pian, saray ag manisia na salita napatolok ira ya andi salita, lapu'd maong a panagbilay na asawa ra; 

1Pe 3:2 No omamengen da so masimpit a panagbilay yo, a sikato so sitatakot. 

1Pe 3:3 Say parakep da aliwa a say nanengneng ed inkalapir-lapir na buek tan pangikanay alajas a balitok, tan karakpan na kawes; 

1Pe 3:4 No ag saman komon so niamot a too na puso, ya aparakpan na agnaderal a kawes na mauyamo tan mareen ya espiritu, a sikato so mabli ed arap na Dios. 

1Pe 3:5 Ta onia met nen inmona'n agew so panamarakep da ed inkasikara na saray masantan bibi-i, a nanilalo ra ed Dios, dia ed intotolok da ed saray asawa ra: 

1Pe 3:6 Singa si Sara tinolok to si Abraham, tan say pananawag to katawan: sikato so panagka-ina yo no maong so kagagawa yo, tan ag kayo napatakot ed anton kakebiewan. 

1Pe 3:7 Sikayo lalaki ya asawa, miamong kayo ed asawa yo unong na igagangan na kakabatan; igalang yo so bi-i, alwaran yo a singa mayumis a vaso, tan unong a tomatawir met ira na gracia na bilay: pian saray pikakasi yo ag nasebelan. 

1Pe 3:8 Say kaonoran a salitak, mankakasakey komon so nonot yo, maabagey kayo komon, manaaroan kayo a singa sanaagi, masibeg tan mapaabeba ed kanonotan: 

1Pe 3:9 Aleg ya ibales so mauges ed mauges, ni say ayew ed ayew; no ag ingen say panamaabig lawas; ta amta yo'n peteg ya atawag kayo'n amin ya ontawir na bendicion. 

1Pe 3:10 Ta, Say maliket a mangaro na bilay, Tan onnengneng na maong ira ya agew, Nepeg to ya amperen so dila to ed mauges, Tan aleg a saray bibil to mangibalikas ira na kapaklapan. 

1Pe 3:11 Arawyan to so mauges, tan gawaen to so kaabigan: Anapen to so kareenan tan tomboken to. 

1Pe 3:12 Ta saray mata na Katawan wala ed saray matunong Tan saray layag to imatleken to so pikakasi ra, Say lupa balet na Katawan wala ed saray mangawa na mauges. 

1Pe 3:13 Tan siopa a too so makaderal ed sikayo no tomboken yo so maong? 

1Pe 3:14 Bangmas no wala so bengatla'n liknaen yo nisengeg ed katunongan, mapalar kayo: tan ag kayo mapaga lapu ed takot yo ed sikara, tan aleg a nagonigon kayo; 

1Pe 3:15 No ag ingen dayewen yo so Katawan a Dios ed kapusoan yo; tan maparaan kayo lawas ya onebat ed siopakaman a mankaokolan ya ipaliwawa yo so gapo na satan ya ilalo ya wala ed sikayo, balet sio-oyamo tan sitatakot: 

1Pe 3:16 Bangta wala so maong a conciencia yo, pian dia ed saman so panalabotob da ed sikayo a singa mauges kayo'n totoo, nabaingan ira so mamalaw na maong a panagbilay yo ed Cristo. 

1Pe 3:17 Ta magmaong a manlikna kayo na irap ed pangawa yo na kaabigan no say linawa na Dios ontan so napaabig to, nen say dia ed pangawayo na mauges. 

1Pe 3:18 Ta aminsan si Cristo nanlikna met na irap a nisesengeg ed saray kasalanan; say matunong lapu ed saray ag matunong pian itarok to itayo ed Dios; dia ed impatey a peteg na laman to, angaman sibibilay ed espiritu; 

1Pe 3:19 A sikato met so inyakar to a nanpulongan to ed saray nipangaw ya espiritu: 

1Pe 3:20 A sanen arum ya agew matulay ira, nen say anos na Dios nanaalagar ed saray agew nen Noe, legan napangipaparaan ed biong; a nilabanan ed danum, na daiset, salanti walwalora a kata-o: 

1Pe 3:21 Sikato so kaalimbawaan natan na binyag ya mangilaban ed sikayo, aliwa a mangekal na dutak na laman, no ag ingen pankerew na maong a conciencia ed arap na Dios, lapu ed inkioli ed bilay nen Jesu-Cristo; 

1Pe 3:22 A manayam ed kawanan na Dios, nen katokotok to ed saray tawen; wala ra ed silong na pakauley to so saray angeles, tan pakauley tan pakayari. 



1Pe 4:1 Bangta si Cristo nanlikna na irap ed laman to, sikayo nepeg yo met so managamil na satan a kanonotan; ta say nanlikna na irap ed laman intalirak to so kasalanan; 

1Pe 4:2 Pian saray nakdaan ni ya agew ed laman yo panbilay yo komon ya aleg ed gawa na lawan na katooan, no ag dia ed linawa'y Dios. 

1Pe 4:3 Ta masarag la a dia ed apalabas a panaon ginawa yo so linawa na saray Gentiles, tan nanakar kayo ed liket na laman, lawan, panaginum na alak, kasibaan, deneng tan saray makapabaing ya ananito: 

1Pe 4:4 Dia ed saya pankelewan da na saray managpauges ed sikayo so ag yo itombok ed sikara lamlamang ed alablabas a kamoanan, pabpabandayen da kayo: 

1Pe 4:5 Et saraya mipalinewan ira a siansia naani ed arap na maparparaan a mangokom ed saray mabilay tan inatey. 

1Pe 4:6 Ta lapu ed saya nipulong met so evangelio ed saray inatey, pian naokom ira ed laman onong na saray toto-o, balet manbilay ira ed Dios dia ed espiritu. 

1Pe 4:7 Bangbalet say angaan na gana gana'y bengatla manasinger: mandangka kayo sirin, tan pampelengan yo so pikakasi:

1Pe 4:8 Lalo la a toloy, ag komon naumas so aro yo ed sakey tan sakey; ta say aro dakel so sakuban to'n kasalanan; 

1Pe 4:9 Manpaparawesan kayo ya andi talabotob: 

1Pe 4:10 Sakey tan sakey unong na agamoran to a pamalangkap ipagamor to met ed saray arum ta ontan so maong a panangimatalkan na daakan a gracia na Dios: 

1Pe 4:11 No wala so mansalita, mansalita komon unong ed saray puyan na Dios, no wala so mangiter, mangiter met ya unong na pakayari ya iter na Dios, ta pian dia ed ganagana'y bengatla nagalang so Dios lapu ed JesuCristo, a kawalaan na gloria tan pakauley ya andi anga. Ontan pa komon. 

1Pe 4:12 Inararok ira, ag yo komon pankelawan so inmapuy a panali ed sikayo, ya onsabi ed sikayo pian pakasalian yo, singa bilang bengatla a pankelawan a nagawaan ed sikayo, 

1Pe 4:13 No ag ingen panliketan yo komon so pidama'yo ed saray irirap nen Cristo, pian dia ed kipatnag na gloria to manliket kayo met ed alablabas a gayaga. 

1Pe 4:14 No napabpabanday kayo ed ngaran nen Cristo, mapalar kayo, ta say Espiritu na gloria tan Espiritu na Dios dia ed sikayo so panayaman da. 

1Pe 4:15 Kanian aleg komon ya angan siopa ed sikayo manlikna na irap a singa sakey ya akapatey, o matakew, o managgaway mauges, o lapu'd pibiang to ed gawa na arum a too: 

1Pe 4:16 Balet ta no wala so napairap a singa Cristiano, ag to ibaing; no ag ingen igalang to so Dios ed sayan ngaran. 

1Pe 4:17 Ta panaon la a say panangokom manlapu ed abung na Dios: tan no manlapu ya onona ed sikatayo, anto kasi kasumpalan na saray ag ontolok ed evangelio na Dios? 

1Pe 4:18 Et no masuyat so kilalaban na matunong a too, iner so pakanengnengan ed samay maramsak tan makasalanan? 

1Pe 4:19 Kanian saray napasegsegang unong ed Iinawa na Dios imatalek da ed sikato so kamarerwa ra unong ed matoor a Manamalsa, dia ed pangawa ra na kaabigan. 



1Pe 5:1 Bilinen ko so saray mamasiken ya ibiba yo, siak a masiken ak met ed sikara, tan makatasi na saray kairapan nen Cristo, tan sakey a mibiang met ed gloria a nipanengneng naani: 

1Pe 5:2 Pastolan yo so saray polok na Dios ya wala ed sikayo, panpagaan yo ra ya ag iparalan ed kabiskegan, no ag dia ed kalakal a mabolos unong ed linaway Dios; aliwa a lapu'd mabanday a pananobo no ag lapu ed ataria'n kalakal. 

1Pe 5:3 Ni say pakatawan kayo ed nimatalek a nitandad sikayo, no ag ingen gawaen yoy inkasikayo a panagkauliran a tomboken na saray polok. 

1Pe 5:4 Ta no ompanengneng so manunan Pastor awaten yo naani so ag naumas a balanget na gloria. 

1Pe 5:5 Ontan met, mamalangwer, toekan yo so masiken. On, amin yo balkesan yoy inkasikayo na panagpaabeba, a manlilinkoran so sinansakey: ta say Dios kaingli'to so saray atatagey a Iinawa, et itdan to na gracia so saray mapaabeba. 

1Pe 5:6 Mangabeba kayo sirin ed silong na makapanyarin lima'y Dios, pian itandoro to kayo ed Kanepegan ya panaon; 

1Pe 5:7 Imatalek yo ya amin ed sikato so kapagaan yo; ta sikato asikasoen to kayo. 

1Pe 5:8 Mandangka kayo, manbantay kayo; ta say kabusol yo, say diablo, wala ed kaliberliber yo ya singa omoang a leon a mananap na buagen to: 

1Pe 5:9 A sikato so sumpaen yo na mabiskeg a pananisia yo, amta yo a peteg ta saratan a kairapan nagawa met ira ed utel na agagi yo ya wala ed mundo. 

1Pe 5:10 Tan say Dios na amin a gracia, ya anawag ed sikayo ed andi anga a gloria to lapu ed Cristo, dia ed kayari inpantepel yo na irap ed magano, sikato'n dili, payadyarien, paleten, pabiskegen to kayo komon. 

1Pe 5:11 Dia ed sikato komon so pakauley ed ando Ian ando. Ontan pakomon. 

1Pe 5:12 Dia ed panamegley nen Silvano, matoor ya agi tayo unong na pakatalos ko, nansulatan ta kayo na antikey, dia ed pamilin ko ed sikayo tan pamatuak a saya so peteg a gracia na Dios: talindeg kayo ed satan. 

1Pe 5:13 Say iglesia ya wala ed Babilonia a katekep yo a pinili, ilugay to kayo, tan si Marcos ya na'ko. 

1Pe 5:14 Manlulugayan kayo a tekep na angob na aro. Say kareenan komon so wala ed sikayo ya amin ya wala ed Cristo. 

PANGASINENSE II John


2Jn 1:1 Say masiken ed bii a pinili, tan saray anak to, ya aroen ko ed katuaan; tan aliwa a siak a bokor, no ag ingen amin met na akapikabat na katuaan: 

2Jn 1:2 Ta nisesengeg ed katuaan ya mansiansia ed sikatayo, tan wala ed sikatayo lawas: 

2Jn 1:3 Wala komon ed sikatayo so gracia, panangasi, tan kareenan, a manlapu ed Dios Ama tan manlapu ed Jesu-Cristo, say Anak na Ama ed katuaan tan panangaro. 

2Jn 1:4 Manliket ak na baleg ta aromog ko ed saray arum ya anak a manaakar ira ed katuaan, salanti unong na inawat mi so gangan na Ama. 

2Jn 1:5 Et natan pikasik ed sika, a bii, aliwan singa pansulatan ta ka na sakey a balon gangan, no ag saman so wala la ed sikatayo nanlapu ed gapo, a salanti manaaroan so sakey tan sakey ed sikatayo. 

2Jn 1:6 Tan saya so aro, ya manakar itayo komon unong ed saray gangan to. Saya so gangan: unong na nadngel yo a nanlapu ed gapo, ya manakar kayo ed sikato. 

2Jn 1:7 Ta dakel a manamalingo so linmoob ed mundo, salanti saray ag da patuaen a si Jesu-Cristo linma dia a silalaman. Saya sikato so manamalingo, tan say anticristo. 

2Jn 1:8 Imanoen yo ed sikayon dili, pian ag yo nabalang so saray bengatla a kinimeyan mi, no ag awaten yo so nagnap a gongona. 

2Jn 1:9 Angan siopa ya onsolong tan ag mansiansia ed bangat nen Cristo, andi ed sikato so Dios: say mansiansia ed bangat, saya lamlamang wala ed sikato so Ama tan say Anak. 

2Jn 1:10 No wala so onsabi ed sikayo, et ag to tarok so sayan bangat, ag yo aakoen ed abung yo tan ag yo itday pabano: 

2Jn 1:11 Ta say mangiter ed sikato na pabano mibiang ed saray mauges a gawa to. 

2Jn 1:12 Angan dakel a bengatla so isulat ko komon ed sikayo, ag ko insulat ira ed panamegley na papel tan tinta: bangbalet ilaloan ko so pakakar ko ed sikayo tan misalita ed lupa-lupaan pian say liket yo nagnap. 

2Jn 1:13 Saray anak na bii ya agim a pinili ibano ra ka. 

PANGASINENSE REVELATION


Rev 1:1 Say puyan nen Jesu-Cristo ya initer na Dios ed sikato, pian ipakaba'to ed saray ariripen to, salanti saray bengatla'n nakaokolan da so nagawa a magano: tan inpawi'to tan inpaliwawa to ed panamegley na angel to ed aripen to a Juan; 

Rev 1:2 A sikato so nantasi ed salita na Dios, tan inpantasi nen Jesu-Cristo, salanti amin a bengatla ya anengneng to. 

Rev 1:3 Mapalar so manbasa, tan saray ondengel ed saraya'n salita na saya ya angiprofetaan, tan onoren da so saray bengatla'n wadman a nisulat: ta say panaon asinger la. 

Rev 1:4 Siak si Juan isulat ko ed saray pitora'n Iglesia ya wala ed Asia: Gracia komon so wala ed sikayo tan deen na saman so wala natan, tan wala nen saman, tan onla dia; tan saray pitora'n Espiritu ya wala ra ed arap na trono to; 

Rev 1:5 Tan si Jesu-Cristo, say tasi a matoot, say pangoloan ya anak ed saray inatey, tan oloen na saray arari ed dalin. Saman so angaro ed sikatayo, tan angoras ed saray kasalanan tayo ed dili to a dala; 

Rev 1:6 Tan ginawa to itayo ya panarian tan sacerdote nipaakar ed Dios tan Ama to; sikato so narayew tan manari komon ed ando Ian ando. Amen. 

Rev 1:7 Nia, ya onladia ya olopen na saray lurem; tan amin a mata sikato so nanengneng da, tan saray anugat met ed sikato; et saray amin a kailalakan ed dalin mandageyem ira naani lapu ed sikato. Ontan pa komon, Amen. 

Rev 1:8 Siak so Alfa tan say Omega, kuan na Katawan a Dios, ya wala natan tan wala nen saman tan say onladia, say Makapanyarin-amin. 

Rev 1:9 Siak si Juan, ya agi yo tan kadamay yo ed irap tan ed nanarian tan ed anus ya wala ra ed Jesus, walaak nen saman ed polo a manngaran na Patmos, lapu ed salita na Dios tan say inpantasi nen Jesu-Cristo. 

Rev 1:10 Siak wala-ak nen saman ed Espiritu ed sakey ya agew na Katawan, tan nadngel ko ed abenegan ko so sakey a baleg a voces, a singa tanol na trumpeta. 

Rev 1:11 A kuan to, Isulat mo ed sakey a libro so nanengneng mo, tan ipawit mo ed saray pitora ya iglesia ed Efeso, tan ed Smirna, tan ed Pergamo, tan ed Tiatira, tan ed Sardis, tan ed Filadelfia, tan ed Laodicea. 

Rev 1:12 Tan linmingaw ak pian nengneng ko so voces ya akisalita ed siak. Tan kalingaw ko anengneng ko so pitora a candelero a balitok; 

Rev 1:13 Tan dia ed pegley na pitora a candelero, anengneng ko so sakey a kaolibay na anak na too, ya akawesan na sakey a kawes ya anga ed saray sali, tan abalkesan ed pagew na sakey a balkes a balitok. 

Rev 1:14 Tan say olo tan saray buek to ampoti ra a singa bago'y carnero ya ampoti, ampotin singa nieve, tan saray mata to singa dalang na apuy; 

Rev 1:15 Tan saray sali to singa ra gansa a masnag, a singa agogolan dia ed sakey ya homo; tan say voces to singa ongol na dakel a danum. 

Rev 1:16 Tan nanegna ed kawanan a lima to na pitora'n bite wen: tan dia ed sangi to ompapaway so sakey a kampilan a mautok a duara so tarem; tan say lupa to singa say agew no onsindag ed kabiskegan to. 

Rev 1:17 Tan nen anengneng ko, alokbob ak a singa inatey ed saray sali to. Tan intapew to so kawanan a lima to ed siak, a kuan to, Ag ka antakot; Siak so inmona tan kaonoran, 

Rev 1:18 Tan say Mabilay; tan inatey ak, tan nia, ta mabilayak ed ando Ian ando, tan wala ed siak so saray tombok na patey tan say Hades. 

Rev 1:19 Isulat mo ra siri bengatla ya anengneng mo, tan saray nagawa natan, tan saray bengatla nagawaan ed kayari; 

Rev 1:20 Say misterio na saray pitora a bitewen ya anengneng mo ed kawanan ko, tan saray pitora a candelero a balitok. Saray pitoran bitewen sikara so angeles na pitora ya iglesia: tan saray pitora a candelero sikara so pitoran iglesia. 



Rev 2:1 Isulat mo ed angel na iglesia dia ed Efeso: Say nanegna ed kawanan a lima to na pitora a bitewen, a sikato so manaakar ed pegley na saray pitora'n candelero a balitok, kuan to so saray a: 

Rev 2:2 Siak amtak so saray gawam, tan say sagpot mo, tan kasongdoan mo, tan say ag mo pakayari'n mangitepel ed saray mauges a totoo, tan sinalim so saray tatawagen day inkasikaran apostoles, tan aliwa ra, aromog mo ra a matila; 

Rev 2:3 Tan mantepel ka tan nansongdo ka, lapu ed ngaran ko, tan ag ka pinmakil. 

Rev 2:4 Balet wala so isumpak ed sika, ta inkaindan mo so akauna ya arom. 

Rev 2:5 Pakanonoten mo sirin no iner so naplagan mo, tan magbabawi ka, tan gawam so saray manonaan a gawa, ta no andi onla ak ed sika tan ekalen ko so candelerom ed pasen to, no ag ka magbabawi. 

Rev 2:6 Balet saya so wala ed sika, a bobusolen mo so saray gawa na saray Nicolaitas, a siak bobusolen ko ra met. 

Rev 2:7 Say walaan na pakadngel, denglen to so kuan na Espiritu ed saray iglesia. Say manalo, pakanen ko ed kiew na bilay, a sikato so wala ed pegley na Paraiso na Dios. 

Rev 2:8 Tan isulat mo ed angel na iglesia dia ed Smirna; Say sengeg tan angaan, a sikato so inatey, tan mabilay, kuan to so saraya lamet: 

Rev 2:9 Siak amtak so saray irap mo, tan karukaan mo (balet sika mayaman ka), tan say ayew na mankuan a sikara so Judio, tan aliwa ra, ingen sinagoga ra nen Satanas. 

Rev 2:10 Ag ka ontakot na mogmo ed saray bengatla ya asinger la ya akuen mo: nia, say diablo asinger lay pangyan to ed arum ed sikayo ed panangipangawan, pian nasali kayo; tan wala so irap yo ed samplo'y agew. Mansiansia ka anga ed patey, tan siak iter ko ed sika so balanget na bilay. 

Rev 2:11 Say walaan na pakadngel, denglen to so kuan na Espiritu ed saray iglesia. Say manalo ag naani pasakitan na komadua'n patey. 

Rev 2:12 Tan isulat mo ed angel na iglesia dia ed Pergamo: Say wala so kampilan to a mautok a duara so tarem, kuan to so saraya: 

Rev 2:13 Siak amtak no iner so panaayaman mo, salanti kawalaan na trono nen Satanas: tan pinokpokan mo so ngaran ko, tan ag mo inburi pananisiak, angan dia ed saray agew nen Antipas a tasik, a matoor ko, ya inatey ed nanleleetan yo, dia ed panaayaman nen Satanas. 

Rev 2:14 Balet wala so pigara a bengatla ya isumpak ed sika, lapu ed wala ra ed sika' tan so saray manaagamil na bangat nen Balaam, ya angibangat ed Balac a mangyan na kagapolan ed arap na saray anak na Israel, a mangan ed bengatla ya inbagat ed saray talintao, tan mangawa na lawan. 

Rev 2:15 Ontan met ya wala ra ed sika so saray manaagamil na bangat na saray Nicolaitas, ya unong na ugali. 

Rev 2:16 Magbabawi ka sirin; ta no andi onla ak ed sika a magano, tan mangawa ak na bakal a sumpad sikara naani ed kampilan na sangik. 

Rev 2:17 Say walaan na pakadngel, denglen to so kuan na Espiritu ed saray iglesia. Say manalo, pakanen ko naani mana ya inamot, tan sikato so itdan ko na bato ya ampoti, tan dia ed bato, sakey a ngaran a balo a nitatak, ya angapo so mikabat noag say mangawat ed sikato. 

Rev 2:18 Tan isulat mo ed angel na iglesia dia ed Tiatira: Saraya'n bengatla kuan na Anak na Dios, ya walaan na mata a singa dalang na apuy, tan saray sali to singara gansa a mankirlap: 

Rev 2:19 Siak matak so saray gawam, tan say arom tan pananisiam tan panaglinkor tan kasungdoan mo, tan saray gawam a kaonoran nagkalalo ra nen saray akaona. 

Rev 2:20 Balet wala so sayan isumpak ed sika: ta yaboloy mo ed satan so bi-i a Jezabel, a tatawagen toy inkasikato a profeta; tan manbangat tan tanggoyoren to so saray aripen ko a manggawa na lawan, tan mangan na bengatla ya inbagat ed saray konkonwarin-dios. 

Rev 2:21 Tan sikato so initdan ko na panaon pian magbabawi; tan ag to nilabay so nagbabawi ed pilalawan to. 

Rev 2:22 Nia, sikato so yan ko ed dokolan, tan saray mikalugoran ed sikato dia ed baleg ya irap, noag ira magbabawi ed saray gawa ra. 

Rev 2:23 Tan pateyen ko so saray anak to ed salot; tan lapag na iglesia naamtaan da a siak so manalaysay ed saray karaldalman a kanonotan tan saray kapusoan: tan itdan ko so balang sakey ed sikayo unong ed saray gawa yo. 

Rev 2:24 Balet kuan ko ed sikayo, dia ed saray arum ya wala ed Tiatira, unong na kinarakel na andi ed sikaraya a bangat, tan ag da akabatan so saray kaaralman nen Satanas, unong a kuan da: Siak ag ko ipaawit naani ed sikayo so arum ya awit. 

Rev 2:25 Ingen say wala ed sikayo, benbenan yo a malet ya anga ed onsabi ak, 

Rev 2:26 Tan say manalo, tan say manumpal ed saray gawak anga ed kasumpalan, siak itdan ko naani pakayari ed saray nacion: 

Rev 2:27 Tan panuleyan to'ra a mancetro na balat-yang, et nabetag ira a singa bangabanga na pomapalba a namisimisi; unong met a siak inawat ko ed Amak: 

Rev 2:28 Tan iter ko ed sikato so bitewen na kabuasan. 

Rev 2:29 Say walaan na pakadngel, denglen to so kuan na Espiritu ed saray iglesia. 



Rev 3:1 Tan isulat mo ed angel na iglesia dia ed Sardis: Say wala ed sikato so pitora ya Espiritu na Dios, tan pitora a bitewen, kuan to so saraya: Siak amtak so saray gawam, ya wala so ngaran mo a manbilay ka, et anta inatey ka. 

Rev 3:2 Manbantay ka, tan ipaletneg mo ray bengatla a kera, ya sipaparaan ira ya ompatey: ta ag ko aromog ya ayadyari so, saray gawam ed arap na Dios ko. 

Rev 3:3 Pakanonoten mo sirin no panoy inpangawat mo tan inpakadngel mo; iet yatol mo, tan magbabawi ka. Kanian no ag ka manbantay, singa matakew laen ta ka, tan ag mo naamtaan no anto'n horas so idagok ed sika. 

Rev 3:4 Balet wala ed sika so pigaran ngaran ed Sardis ya ag da dinutakan so kawekawes da: et kaolopko'ra naani a manakar ya akawesan na ampoti; ta makana ra. 

Rev 3:5 Say manalo nakawesan naani na kawekawes ya ampoti; tan ag ko punasen naani so ngaran to ed libro na bilay, noag ingen ipatnag ko so ngaran to ed arap nen Amak, tan ed arap na saray angeles to. 

Rev 3:6 Say walaan na pakadngel, denglen to so kuan na Espiritu ed saray iglesia. 

Rev 3:7 Tan isulat mo ed angel na iglesia dia ed Filadelfia: Saraya so kuan na Santo, say tua, say wala ed sikato so tombok nen David, say mangilukas, tan angapo so makapangikapot, tan mangikapot et angapo so makapangilukas: 

Rev 3:8 Siak amtak so saray gawam (nia, angiter ak na sakey a pinto a silulukas ed arap mo, ya angapo so makapangikapot), ta wala so daiset a pakayarim, tan inonor mo so salitak, tan ag mo imburi so ngaran ko. 

Rev 3:9 Nia, siak iter ko ed sinagoga nen Satanas, so saray mankuan a Judios ira, et aliwa ra, ingen mantila ra; nia, siak gawaen ko'ra ya ondago tan mikasi ed arap na salisalim, et naamtaan a siak inaro ta ka. 

Rev 3:10 Lapu ed inonor mo so salita na kasungdoan ko, siak met ilaban ta ka ed horas na katokso, dia ed horas ya onla ed lapag na sansinakuban, pian salien da so saray manaayam ed dalin. 

Rev 3:11 Siak ondago ak a magano: pokpokan mo so wala ed sika, pian angapo so mangala ed balanget mo. 

Rev 3:12 Say manalo, sikato so gawaen ko a lusek na templo na Dios ko, tan kapiganman ag la ompaway: tan isulat ko ed sikato so ngaran na Dios ko, tan say ngaran na ciudad na Dios ko, say balo a Jersalem, ya on-lasor a manlapu ed tawen dia ed Dios ko, tan say ngaran ko a dili a balo. 

Rev 3:13 Say walaan na pakadngel, dengelen to so kuan na Espiritu ed saray iglesia. 

Rev 3:14 Tan isulat mo ed angel ed iglesia dia ed Laodicea: Saraya a bengatla kuan na Amen, say tasi a matoor tan matua, say sengeg na pinalsa na Dios: 

Rev 3:15 Siak amtak so saray gawam, ya aliwa ka ya ambetel tan aliwa ka ya ampetang: Labay ko komon ya ambetel ka o ampetang ka. 

Rev 3:16 Balet lapu ed malainem-em ka, tan aliwa ka ya ambetel, tan aliwa ka ya ampetang iyota taka ed sangik. 

Rev 3:17 Ta sika kuan mo, Siak mayamanak, tan akala ak na kaykayamanan, tan angapo so kaokolan ko ya bengatla; tan ag mo kabat a sika sakey ka a pakaskasi tan makibot tan duka tan bulag tan labos-lakseb: 

Rev 3:18 Siak simbawaen ta ka a manaliw ka ed siak na balitok a ginogolan ed apuy, pian magmaliw ka a mayaman; tan kawekawes ya ampoti pian nakawesan moy inkasika, pian ag nirayakdak so makababaing ya inkalabos-lakseb mo; tan puyok na matamatam a pamuyok mo na matam, pian makanengneng ka. 

Rev 3:19 Siak banoen tan dusaen ko so aroen ko: manseet ka sirin, tan magbabawi ka. 

Rev 3:20 Nia, wala ak ed pinto tan manpatok ak: no wala so siopaman a too ya ondengel na voces ko tan mangilukas na pinto, onloob ak ed sikato, tan mipangdem ak ed sikato, tan sikato ed siak. 

Rev 3:21 Say manalo, iter ko ed sikato a miyorong ed siak dia ed tronok, unong a singa siak met analo ak, tan akiyorong ak ed Amak dia ed trono to. 

Rev 3:22 Say walaan na pakadngel, dengelen to so kuan na Espiritu ed saray iglesia. 



Rev 4:1 Kayari saraya'n bengatla anengneng ko, tan nia, so sakey a pinto a nilukas dia ed tawen: tan say inmuna a voces a nadngel ko, sakey a voces a singa tanol na trumpeta a misasalita ed siak, a kuan to, Segep ka dia, tan ipanengneng ko ed sika so saray bengatlan nakaokolan a naga wa ed kayari na saraya. 

Rev 4:2 Et naani bigla ya wala k ed Espiritu : tan nia, sakey a trono a niyan dia ed tawen, tan dia ed tapew na trono wala so sakey a manyorong; 

Rev 4:3 Tan say wala a manyorong dia ed pakanengneng kapara na sakey a bato a jaspe tan sakey a sardio: tan sakey a bunlalakaw so wala ed kaliberliber na trono, a miparpara ed nengneng na esmeralda. 

Rev 4:4 Tan dia ed kaliberliber na trono wala so duamplo tan apat a tronos; tan anengneng ko a manyorong so duamplo tan apat a mamasiken ed saray tronos, ya akawesan ira na kawekawes ya ampoti; tan dia ed olora wala so balanget da a balitok.

Rev 4:5 Tan dia ed trono ompapaway so saray kirmat tan karol tan voces. Tan wala so pitora a tinkaw na apuy a mandarlang ed arap na trono, a sikara so pitora ya Espiritu na Dios; 

Rev 4:6 Tan dia ed arap na trono, wala so singa sakey a dayat a salming a kapara na cristal; tan dia ed pegley na trono, tan kaliberliber na trono, wala so apatira a mabilay ya ayep a napno na mata ed arap tan beneg. 

Rev 4:7 Tan say onaan ya ayep kapara na sakey a leon, tan say komadua ya ayep kapara na sakey a kilaw na vaca, tan say komatlo ya ayep wala so lupa to a singa say too, tan say komapat ya ayep kapara na sakey ya aguela a mantektekiab. 

Rev 4:8 Tan saray apat-ira a mabilay ya ayep, balang sakey ed sikara wala so anem ira'n payak da, wala a napno'ra na mata diad kaliberliber tan dia ed loob: tan angapo so painawa ra ed agew tan labi, a mankuan: Santo, santo, santo, so Katawan a Dios, say Makapanyarinamin, a sikato so wala nen saman tan sikatoso wala natan, tan sikato so onsabi naani. 

Rev 4:9 Tan no saray mabilay ya ayep mangiter ira na gloria tan galang tan pisasalamat ed manyorong ed trono, ed saman so mabilay ed ando Ian ando, 

Rev 4:10 Saray duamplo tan apat a mamasiken ondonget ira ed arap na manyorong ed trono, tan igalang da so manbilay ed ando Ian ando, tan ibontok da so balanget da ed arap na trono, a kuan da, 

Rev 4:11 Sika so manepeg, Katawan mi tan Dios mi, a mangawat na gloria tan dayew tan pakayari: ta sika pinalsam so lapag a bengatla, tan lapu ed linawam wala ra tan sikara so apalsa. 



Rev 5:1 Tan anengneng ko ed lima a kawanan na manyorong ed tapew na trono so sakey a libro ya sinulatan ed dalem tan paway, ya alukot na malet tan atatakan na pitora a sello. 

Rev 5:2 Tan anengneng ko so sakey a mabiskeg ya angel a manpopulong ed baleg a voces, Siopa so manepeg a mamuskag na libro, tan mangekal na sello to ra? 

Rev 5:3 Tan angapo so makayari angan dia ed tawen, angan dia ed dalin, angan dia ed dalem na dalin, a mamuskag ed libro, angan onnengneng. 

Rev 5:4 Tan siak nannangis ak a maong, ta angapo so aromog a manepeg a mamuskag ed libro, angan onnengneng ed sikato: 

Rev 5:5 Tan sakey ed saray mamasiken kuan to ed siak, Ag ka onnangis: nia so Leon ed poli nen Juda, say Lamut nen David, ya analo, pian buskagento so libro tan ekalen to so pitora a sello to. 

Rev 5:6 Tan anengneng ko, a dia ed pegley na trono tan saray apatira a mabilay ya ayep, tan dia ed pegley na saray mamasiken, so sakey a Cordero a mamalalagey a singa pinatey ya wala so pitora a saklor to, tan pitora a mata to, a sikara so pitora ya Espiritu na Dios, a nibaki ed lapag na dalin. 

Rev 5:7 Tan sikato so dinmago, tan inalato man so libro ed lima a kawanan na manyorong ed trono. 

Rev 5:8 Tan sanen nala to so libro, saray apat ira a mabilay ya ayep, tan saray duamplo tan apat a mamasiken dinmcnget ira ed arap na Cordero, a balang sakey wala so arpa to, tan copara a balitok a napno ra na incienso, a sikara so pikakasi na saray sasantos: 

Rev 5:9 Tan mankankanta'ra na sakey a balo'n kanta a kuan da, Manepeg ka a mangala ed libro, tan mangekal ed saray sello to ra: ta sika pinatey ka tan sinaliw mo ya in-gana ed Dios, lapu ed dalam, so totoo ed balang kailalakan, tan salita tan baley, tan nacion: 

Rev 5:10 Tan ginawam ira a panarian tan sacerdote nipaakar ed Dios mi; et manari ra ed tapew na dalin. 

Rev 5:11 Tan ninmengneng ak, tan nadngel ko so voces na dakel ya angeles ed kaliberliber na trono tan saray mabilay ya ayayep, tan saray mamasiken; tan say bilang da samplon libo ya samplon libo tan libolibo na libolibo: 

Rev 5:12 A kuan da ed baleg a voces, Say Cordero a pinatey la sikato so manepeg a mangala ed pakayari, tan kayamanan, tan kakabatan, tan kabiskegan, tan dayew, tan gloria, tan say bendicion. 

Rev 5:13 Tan amin a bengatla a pinalsa ya wala ed tawen, tan dia ed dalin, tan dia ed lepsag na dalin, tan wala ra ed dayat, tan lapag na bengatla a wadman, nadngel ko a kuan da, Diad samay manyorong ed trono, bendicion, tan dayew, tan gloria, tan pakayari tan diad Cordero dia ed ando lan ando. 

Rev 5:14 Tan saray apat-ira a mabilay ya ayep kuan da: Amen. Tan saray mamasiken dinmakmomo ra, tan ingagalang da. 



Rev 6:1 Tan anengneng ko nen say Cordero inekal to so sakey ed saray pitora a sello, tan nadngel ko so sakey ed saray apat-ira a mabilay ya ayep a kuan to a singa sakey a tanol na karol, Gala. 

Rev 6:2 Tan ninmengneng ak, tan nia, so sakey a kabayo ya ampoti, tan say wala a manyorong ed tapew to wala so sakey a pana to; tan niiter ed sikato so sakey a balanget: tan pinmaway ya analtalo, tan pian manalo. 

Rev 6:3 Tan nen inekal to so komadua a sello, nadngel ko so komadua a mabilay ya ayep a kuan to, Gala. 

Rev 6:4 Tan pinmaway so sananey a kabayo, sakey a kabayo ya ambalanga: et say wala a manyorong ed tapew to naitdan na pakayari amangekal na deen ed dalin, tan pian manpapateyan so sakey tan sakey: tan naitdan na sakey a baleg a kampilan. 

Rev 6:5 Tan sanen inlukas to so komatlo a sello, nadngel ko so komatlo'n mabilay ya ayep a kuan to, Gala. Tan ninmengneng ak, tan nia so sakey a kabayo ya andeket; tan say wala a manyorong ed tapew to wala so sakey a simbangan ed lima to. 

Rev 6:6 Tan nadngel ko so sakey a voces ed pegley na saray apat-ira a mabilay ya ayep a kuan to: Sakey libra a trigo so sakey a denario, tan talora a libra a cebada so sakey a denario; tan ag ka mangawa na lames ed larak tan say alak. 

Rev 6:7 Tan nen inlukas to so komapat a sello, nadngel koso voces na komapat a mabilay ya ayep a kuan to, Gala. 

Rev 6:8 Tan ninmengneng ak, tan nia so sakey a kabayo a duyaw: tan say wala a manyorong ed tapew to, manngaran na Patey: tan say Hades mantombok ed sikato. Tan initer ed sikara so pakayari ed saray kakapat na dalin, a mamatey ed kampilan, tan pati eras, tan pati salot, tan pati saray ayayep na dalin. 

Rev 6:9 Tan nen inlukas to so komalima a sello, anengneng ko ed lepsag na altar so saray kamarerwa na saray inaatey lapu ed salita na Dios, tan lapu ed inpantasi ya inagamil da: 

Rev 6:10 Tan mantawtawag ira ed baleg a voces, a kuan da, Anga ed kapigan, O Katawan, santo tan matua so ag mo pangokom tan pangibales na dala mi ed saray manaayam ed dalin? 

Rev 6:11 Tan naitdan ira na kawes ya ampoti; tan nibaga ed sikara, a manpainawa nira ed sakey a daiset a panaon, anga ed pakasapot